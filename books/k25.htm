<!DOCTYPE HTML PUBLIC "-//W3C//DTD HTML 4.01 Transitional//EN">
<HTML DIR="RTL" LANG="HE">
<HEAD>
<meta http-equiv="Content-Type" content="text/html; charset=Windows-1255">
<!--Copyright 2021 Mechon Mamre, 12 Hayyim Vital, Jerusalem-->
<LINK REL="stylesheet" HREF="k.css" TYPE="text/css">
<TITLE>תנ"ך בכתיב מלא - דברי הימים</TITLE>
<SCRIPT TYPE="text/javascript" SRC="hm.js"></SCRIPT>
</HEAD>
<BODY>

<H1>דברי הימים</H1>

<P><B>א א,א</B> <BIG>א</BIG>דם שת, אנוש. 
<B>א א,ב</B> קינן מהללאל, ירד. 
<B>א א,ג</B> חנוך מתושלח, למך. 
<B>א א,ד</B> נוח שם, חם ויפת.  {ס} 
<B>א א,ה</B> בני יפת--גומר ומגוג, ומדיי ויוון ותובל; ומשך, ותירס.  {ס} 
<B>א א,ו</B> ובני, גמר--אשכנז ודיפת, ותוגרמה.  {ס} 
<B>א א,ז</B> ובני יוון, אלישה ותרשישה, כיתים, ורודנים.  {ס} 
<B>א א,ח</B> בני, חם--כוש ומצריים, פוט וכנען. 
<B>א א,ט</B> ובני כוש--סבא וחווילה, וסבתא ורעמא וסבתכא; ובני רעמא, שבא ודדן.  {ס} 
<B>א א,י</B> וכוש, ילד את-נמרוד; הוא החל, להיות גיבור בארץ.  {ס} 
<B>א א,יא</B> ומצריים ילד את-לודים ואת-ענמים, ואת-להבים--ואת-נפתוחים. 
<B>א א,יב</B> ואת-פתרוסים ואת-כסלוחים, אשר יצאו משם פלשתים--ואת-כפתורים.  {ס} 
<B>א א,יג</B> וכנען, ילד את-צידון בכורו--ואת-חת. 
<B>א א,יד</B> ואת-היבוסי, ואת-האמורי, ואת, הגרגשי. 
<B>א א,טו</B> ואת-החיווי ואת-הערקי, ואת-הסיני. 
<B>א א,טז</B> ואת-הארוודי ואת-הצמרי, ואת-החמתי.  {ס} 
<B>א א,יז</B> בני שם--עילם ואשור, וארפכשד ולוד וארם; ועוץ וחול, וגתר ומשך.  {ס} 
<B>א א,יח</B> וארפכשד, ילד את-שלח; ושלח, ילד את-עבר. 
<B>א א,יט</B> ולעבר יולד, שני בנים:  שם האחד פלג, כי בימיו נפלגה הארץ, ושם אחיו, יוקטן. 
<B>א א,כ</B> ויוקטן ילד, את-אלמודד ואת-שלף, ואת-חצרמוות, ואת-ירח. 
<B>א א,כא</B> ואת-הדורם ואת-אוזל, ואת-דקלה. 
<B>א א,כב</B> ואת-עיבל ואת-אבימאל, ואת-שבא. 
<B>א א,כג</B> ואת-אופיר ואת-חווילה, ואת-יובב; כל-אלה, בני יוקטן.  {ס} 
<B>א א,כד</B> שם ארפכשד, שלח. 
<B>א א,כה</B> עבר פלג, רעו. 
<B>א א,כו</B> שרוג נחור, תרח. 
<B>א א,כז</B> אברם, הוא אברהם.  {ס} 
<B>א א,כח</B> בני, אברהם--יצחק, וישמעאל.  {ס} 
<B>א א,כט</B> אלה, תולדותם:  בכור ישמעאל נביות, וקדר ואדבאל ומבשם. 
<B>א א,ל</B> משמע ודומה, משא חדד ותימא. 
<B>א א,לא</B> יטור נפיש, וקדמה; אלה הם, בני ישמעאל.  {ס} 
<B>א א,לב</B> ובני קטורה פילגש אברהם, ילדה את-זמרן ויוקשן ומדן ומדיין--וישבק ושוח; ובני יוקשן, שבא ודדן.  {ס} 
<B>א א,לג</B> ובני מדיין, עיפה ועפר וחנוך, ואבידע, ואלדעה; כל-אלה, בני קטורה.  {ס} 
<B>א א,לד</B> ויולד אברהם, את-יצחק; בני יצחק, עשיו וישראל.  {ס} 
<B>א א,לה</B> בני, עשיו--אליפז רעואל ויעוש, ויעלם וקורח.  {ס} 
<B>א א,לו</B> בני, אליפז--תימן ואומר צפי וגעתם, קנז ותמנע ועמלק.  {ס} 
<B>א א,לז</B> בני, רעואל--נחת זרח, שמה ומיזה.  {ס} 
<B>א א,לח</B> ובני שעיר, לוטן ושובל וצבעון וענה, ודישון ואצר, ודישן.  {ס} 
<B>א א,לט</B> ובני לוטן, חורי והומם; ואחות לוטן, תמנע.  {ס} 
<B>א א,מ</B> בני שובל, עליין ומנחת ועיבל שפי ואונם; ובני צבעון, איה וענה.  {ס} 
<B>א א,מא</B> בני ענה, דישון; ובני דישון, חמרן ואשבן ויתרן וכרן. 
<B>א א,מב</B> בני-אצר, בלהן וזעוון יעקן; בני דישון, עוץ וארן.  {פ}</P>

<P><B>א א,מג</B> ואלה המלכים, אשר מלכו בארץ אדום, לפני מלוך-מלך, לבני ישראל:  בלע, בן-בעור, ושם עירו, דנהבה. 
<B>א א,מד</B> וימת, בלע; וימלוך תחתיו, יובב בן-זרח מבוצרה. 
<B>א א,מה</B> וימת, יובב; וימלוך תחתיו, חושם מארץ התימני. 
<B>א א,מו</B> וימת, חושם; וימלוך תחתיו הדד בן-בדד, המכה את-מדיין בשדה מואב, ושם עירו, עווית. 
<B>א א,מז</B> וימת, הדד; וימלוך תחתיו, שמלה ממשרקה. 
<B>א א,מח</B> וימת, שמלה; וימלוך תחתיו, שאול מרחובות הנהר. 
<B>א א,מט</B> וימת, שאול; וימלוך תחתיו, בעל חנן בן-עכבור. 
<B>א א,נ</B> וימת, בעל חנן, וימלוך תחתיו הדד, ושם עירו פעי; ושם אשתו מהיטבאל בת-מטרד, בת מי זהב. 
<B>א א,נא</B> וימת, הדד;  {פ}<BR> <BR>ויהיו אלופי אדום, אלוף תמנע אלוף עלווה אלוף יתת. 
<B>א א,נב</B> אלוף אוהליבמה אלוף אלה, אלוף פינון. 
<B>א א,נג</B> אלוף קנז אלוף תימן, אלוף מבצר. 
<B>א א,נד</B> אלוף מגדיאל, אלוף עירם; אלה, אלופי אדום.  {פ}</P>

<P><B>א ב,א</B> אלה, בני ישראל:  ראובן שמעון לוי ויהודה, יששכר וזבולון. 
<B>א ב,ב</B> דן יוסף ובנימין, נפתלי גד ואשר.  {פ}</P>

<P><B>א ב,ג</B> בני יהודה, ער ואונן ושלה--שלושה נולד לו, מבת-שוע הכנענית; ויהי ער בכור יהודה, רע בעיני יהוה--וימיתהו.  {ס} 
<B>א ב,ד</B> ותמר, כלתו, ילדה לו, את-פרץ ואת-זרח; כל-בני יהודה, חמישה.  {ס} 
<B>א ב,ה</B> בני-פרץ, חצרון וחמול.  {ס} 
<B>א ב,ו</B> ובני זרח, זמרי ואיתן והימן וכלכול ודרע--כולם חמישה.  {ס} 
<B>א ב,ז</B> ובני, כרמי--עכר עוכר ישראל, אשר מעל בחרם.  {ס} 
<B>א ב,ח</B> ובני איתן, עזריה.  {ס} 
<B>א ב,ט</B> ובני חצרון, אשר נולד-לו--את-ירחמאל ואת-רם, ואת-כלוביי. 
<B>א ב,י</B> ורם, הוליד את-עמינדב; ועמינדב הוליד את-נחשון, נשיא בני יהודה. 
<B>א ב,יא</B> ונחשון הוליד את-שלמא, ושלמא הוליד את-בועז. 
<B>א ב,יב</B> ובועז הוליד את-עובד, ועובד הוליד את-ישי. 
<B>א ב,יג</B> ואישיי הוליד את-בכורו, את-אליאב--ואבינדב, השני, ושמעא, השלישי. 
<B>א ב,יד</B> נתנאל, הרביעי, רדיי, החמישי. 
<B>א ב,טו</B> אוצם, השישי, דויד, השביעי. 
<B>א ב,טז</B> ואחיותיהם, צרויה ואביגיל; ובני צרויה, אבשי ויואב ועשהאל--שלושה. 
<B>א ב,יז</B> ואביגיל, ילדה את-עמשא; ואבי עמשא, יתר הישמעאלי. 
<B>א ב,יח</B> וכלב בן-חצרון, הוליד את-עזובה אישה--ואת-יריעות; ואלה בניה, ישר ושובב וארדון. 
<B>א ב,יט</B> ותמת, עזובה; וייקח-לו כלב את-אפרת, ותלד לו את-חור. 
<B>א ב,כ</B> וחור הוליד את-אורי, ואורי הוליד את-בצלאל.  {ס} 
<B>א ב,כא</B> ואחר, בא חצרון אל-בת-מכיר אבי גלעד, והוא לקחה, והוא בן-שישים שנה; ותלד לו, את-שגוב. 
<B>א ב,כב</B> ושגוב, הוליד את-יאיר; ויהי-לו, עשרים ושלוש ערים, בארץ, הגלעד.  {ס} 
<B>א ב,כג</B> וייקח גשור-וארם את-חוות יאיר מאיתם, את-קנת ואת-בנותיה--שישים עיר; כל-אלה, בני מכיר אבי-גלעד. 
<B>א ב,כד</B> ואחר מות-חצרון, בכלב אפרתה; ואשת חצרון, אבייה, ותלד לו, את-אשחור אבי תקוע.  {ס} 
<B>א ב,כה</B> ויהיו בני-ירחמאל בכור חצרון, הבכור רם; ובונה ואורן ואוצם, אחייה. 
<B>א ב,כו</B> ותהי אישה אחרת לירחמאל, ושמה עטרה; היא, אם אונם.  {ס} 
<B>א ב,כז</B> ויהיו בני-רם, בכור ירחמאל--מעץ וימין, ועקר. 
<B>א ב,כח</B> ויהיו בני-אונם, שמיי וידע; ובני שמיי, נדב ואבישור. 
<B>א ב,כט</B> ושם אשת אבישור, אביהיל; ותלד לו, את-אחבן ואת-מוליד. 
<B>א ב,ל</B> ובני נדב, סלד ואפיים; וימת סלד, לא בנים. 
<B>א ב,לא</B> ובני אפיים, ישעי; ובני ישעי ששן, ובני ששן אחליי. 
<B>א ב,לב</B> ובני ידע אחי שמיי, יתר ויונתן; וימת יתר, לא בנים.  {ס} 
<B>א ב,לג</B> ובני יונתן, פלת וזזא; אלה היו, בני ירחמאל. 
<B>א ב,לד</B> ולא-היה לששן בנים, כי אם-בנות; ולששן עבד מצרי, ושמו ירחע. 
<B>א ב,לה</B> וייתן ששן את-בתו לירחע עבדו, לאישה; ותלד לו, את-עתיי. 
<B>א ב,לו</B> ועתיי הוליד את-נתן, ונתן הוליד את-זבד. 
<B>א ב,לז</B> וזבד הוליד את-אפלל, ואפלל הוליד את-עובד. 
<B>א ב,לח</B> ועובד הוליד את-יהוא, ויהוא הוליד את-עזריה. 
<B>א ב,לט</B> ועזריה הוליד את-חלץ, וחלץ הוליד את-אלעשה. 
<B>א ב,מ</B> ואלעשה הוליד את-סיסמיי, וסיסמיי הוליד את-שלום. 
<B>א ב,מא</B> ושלום הוליד את-יקמיה, ויקמיה הוליד את-אלישמע.  {ס} 
<B>א ב,מב</B> ובני כלב אחי ירחמאל, מישע בכורו הוא אבי-זיף, ובני מרשה, אבי חברון. 
<B>א ב,מג</B> ובני, חברון--קורח ותפוח, ורקם ושמע. 
<B>א ב,מד</B> ושמע הוליד, את-רחם אבי יורקעם; ורקם, הוליד את-שמיי. 
<B>א ב,מה</B> ובן-שמיי, מעון; ומעון, אבי בית-צור. 
<B>א ב,מו</B> ועיפה פילגש כלב, ילדה את-חרן ואת-מוצא ואת-גזז; וחרן, הוליד את-גזז.  {ס} 
<B>א ב,מז</B> ובני, יוהדיי--רגם ויותם וגישן ופלט, ועיפה ושעף. 
<B>א ב,מח</B> פילגש כלב מעכה, ילד שבר ואת-תרחנה. 
<B>א ב,מט</B> ותלד, שעף אבי מדמנה, את-שוא אבי מכבנה, ואבי גבעא; ובת-כלב, עכסה.  {ס} 
<B>א ב,נ</B> אלה היו בני כלב, בן-חור בכור אפרתה--שובל, אבי קרית יערים. 
<B>א ב,נא</B> שלמא אבי בית-לחם, חרף אבי בית-גדר. 
<B>א ב,נב</B> ויהיו בנים לשובל, אבי קרית יערים, הרואה, חצי המנוחות. 
<B>א ב,נג</B> ומשפחות, קרית יערים--היתרי והפותי, והשומתי והמשרעי; מאלה, יצאו הצרעתי--והאשתאולי.  {ס} 
<B>א ב,נד</B> בני שלמא, בית לחם ונטופתי, עטרות, בית יואב; וחצי המנחתי, הצורעי. 
<B>א ב,נה</B> ומשפחות סופרים יושבי יעבץ, תרעתים שמעתים שוכתים; המה הקינים הבאים, מחמת אבי בית-רכב.  {ס} 
<B>א ג,א</B> ואלה היו בני דויד, אשר נולד-לו בחברון:  הבכור אמנון, לאחינועם היזרעאלית, שני דנייאל, לאביגיל הכרמלית. 
<B>א ג,ב</B> השלישי לאבשלום בן-מעכה, בת-תלמיי מלך גשור; הרביעי, אדונייה בן-חגית. 
<B>א ג,ג</B> החמישי שפטיה, לאביטל; השישי יתרעם, לעגלה אשתו. 
<B>א ג,ד</B> שישה, נולד-לו בחברון, וימלוך-שם, שבע שנים ושישה חודשים; ושלושים ושלוש שנה, מלך בירושלים.  {ס} 
<B>א ג,ה</B> ואלה נולדו-לו, בירושלים:  שמעא ושובב ונתן ושלמה, ארבעה, לבת-שוע, בת-עמיאל. 
<B>א ג,ו</B> ויבחר ואלישמע, ואליפלט. 
<B>א ג,ז</B> ונוגה ונפג, ויפיע. 
<B>א ג,ח</B> ואלישמע ואלידע ואליפלט, תשעה. 
<B>א ג,ט</B> כול, בני דויד--מלבד בני-פילגשים, ותמר אחותם.  {פ}</P>

<P><B>א ג,י</B> ובן-שלמה, רחבעם; אבייה בנו אסא בנו, יהושפט בנו. 
<B>א ג,יא</B> יורם בנו אחזיהו בנו, יואש בנו. 
<B>א ג,יב</B> אמציהו בנו עזריה בנו, יותם בנו. 
<B>א ג,יג</B> אחז בנו חזקייהו בנו, מנשה בנו. 
<B>א ג,יד</B> אמון בנו, יאשייהו בנו. 
<B>א ג,טו</B> ובני, יאשייהו--הבכור יוחנן, השני יהויקים; השלישי, צדקייהו, הרביעי, שלום. 
<B>א ג,טז</B> ובני, יהויקים--יכוניה בנו, צדקייה בנו. 
<B>א ג,יז</B> ובני יכוניה אסיר, שאלתיאל בנו. 
<B>א ג,יח</B> ומלכירם ופדיה, ושנאצר, יקמיה הושמע, ונדביה. 
<B>א ג,יט</B> ובני פדיה, זרובבל ושמעי; ובן-זרובבל משולם וחנניה, ושלומית אחותם. 
<B>א ג,כ</B> וחשובה ואוהל וברכיה וחסדיה, יושב חסד--חמש. 
<B>א ג,כא</B> ובן-חנניה, פלטיה וישעיה; בני רפיה בני ארנן, בני עובדיה בני שכניה. 
<B>א ג,כב</B> ובני שכניה, שמעיה; ובני שמעיה, חטוש ויגאל ובריח ונעריה ושפט--שישה. 
<B>א ג,כג</B> ובן-נעריה, אליועיניי וחזקייה ועזריקם--שלושה.  {ס} 
<B>א ג,כד</B> ובני אליועיניי, הודוויהו ואלישיב ופליה ועקוב ויוחנן ודליה וענני--שבעה.  {ס} 
<B>א ד,א</B> בני, יהודה:  פרץ חצרון וכרמי, וחור ושובל. 
<B>א ד,ב</B> וראיה בן-שובל, הוליד את-יחת, ויחת הוליד, את-אחומיי ואת-להד; אלה, משפחות הצרעתי.  {ס} 
<B>א ד,ג</B> ואלה אבי עיטם, יזרעאל וישמא וידבש; ושם אחותם, הצללפוני. 
<B>א ד,ד</B> ופנואל אבי גדור, ועזר אבי חושה; אלה בני-חור בכור אפרתה, אבי בית לחם. 
<B>א ד,ה</B> ולאשחור אבי תקוע, היו שתי נשים:  חלאה, ונערה. 
<B>א ד,ו</B> ותלד לו נערה את-אחוזם ואת-חפר, ואת-תימני ואת-האחשתרי; אלה, בני נערה. 
<B>א ד,ז</B> ובני, חלאה--צרת וצוחר, ואתנן. 
<B>א ד,ח</B> וקוץ הוליד, את-ענוב ואת-הצובבה, ומשפחות אחרחל, בן-הרום. 
<B>א ד,ט</B> ויהי יעבץ, נכבד מאחיו; ואימו, קראה שמו יעבץ לאמור, כי ילדתי, בעוצב. 
<B>א ד,י</B> ויקרא יעבץ לאלוהי ישראל לאמור, אם-ברך תברכני והרבית את-גבולי והייתה ידך עימי, ועשית מרעה, לבלתי עוצבי--ויבא אלוהים, את אשר-שאל.  {ס} 
<B>א ד,יא</B> וכלוב אחי-שוחה, הוליד את-מחיר:  הוא, אבי אשתון. 
<B>א ד,יב</B> ואשתון, הוליד את-בית רפא ואת-פסח, ואת-תחינה, אבי עיר נחש; אלה, אנשי רכה.  {ס} 
<B>א ד,יג</B> ובני קנז, עותניאל ושריה; ובני עותניאל, חתת. 
<B>א ד,יד</B> ומעונותיי, הוליד את-עופרה; ושריה, הוליד את-יואב אבי גיא חרשים--כי חרשים, היו.  {פ}</P>

<P><B>א ד,טו</B> ובני כלב בן-יפונה, עירו אלה ונעם; ובני אלה, וקנז. 
<B>א ד,טז</B> ובני, יהללאל--זיף וזיפה, תיריא ואשראל. 
<B>א ד,יז</B> ובן-עזרה--יתר ומרד, ועפר וילון; ותהר את-מרים ואת-שמיי, ואת-ישבח אבי אשתמוע. 
<B>א ד,יח</B> ואשתו היהודייה, ילדה את-ירד אבי גדור ואת-חבר אבי שוכו, ואת-יקותיאל, אבי זנוח; ואלה, בני בתיה בת-פרעה, אשר לקח, מרד.  {ס} 
<B>א ד,יט</B> ובני, אשת הודייה--אחות נחם, אבי קעילה הגרמי; ואשתמוע, המעכתי. 
<B>א ד,כ</B> ובני שימון--אמנון ורינה, בן-חנן ותילון; ובני ישעי, זוחת ובן-זוחת. 
<B>א ד,כא</B> בני, שלה בן-יהודה--ער אבי לכה, ולעדה אבי מרשה; ומשפחות בית-עבודת הבוץ, לבית אשבע. 
<B>א ד,כב</B> ויוקים ואנשי כוזבא, ויואש ושרף אשר-בעלו למואב--וישובי לחם; והדברים, עתיקים. 
<B>א ד,כג</B> המה, היוצרים, ויושבי נטעים, וגדרה; עם-המלך במלאכתו, ישבו שם.  {ס} 
<B>א ד,כד</B> בני, שמעון:  נמואל וימין, יריב זרח שאול. 
<B>א ד,כה</B> שלום בנו מבשם בנו, משמע בנו. 
<B>א ד,כו</B> ובני, משמע--חמואל בנו זכור בנו, שמעי בנו. 
<B>א ד,כז</B> ולשמעי בנים שישה עשר, ובנות שש, ולאחיו, אין בנים רבים; וכול, משפחתם, לא הרבו, עד-בני יהודה.  {ס} 
<B>א ד,כח</B> ויישבו בבאר-שבע ומולדה, וחצר שועל. 
<B>א ד,כט</B> ובבלהה ובעצם, ובתולד. 
<B>א ד,ל</B> ובבתואל ובחורמה, ובציקלג. 
<B>א ד,לא</B> ובבית מרכבות ובחצר סוסים, ובבית בראי ובשעריים; אלה עריהם, עד-מלוך דויד. 
<B>א ד,לב</B> וחצריהם עיטם ועין, רימון ותוכן ועשן; ערים, חמש. 
<B>א ד,לג</B> וכל-חצריהם, אשר סביבות הערים האלה--עד-בעל;  {ס}  זאת, מושבותם, והתייחשם, להם. 
<B>א ד,לד</B> ומשובב וימלך, ויושה בן-אמציה. 
<B>א ד,לה</B> ויואל; ויהוא, בן-יושיביה, בן-שריה, בן-עשיאל. 
<B>א ד,לו</B> ואליועיניי ויעקובה וישוחיה ועשיה ועדיאל, וישימיאל--ובניה. 
<B>א ד,לז</B> וזיזא בן-שפעי בן-אלון בן-ידיה בן-שמרי, בן-שמעיה. 
<B>א ד,לח</B> אלה הבאים בשמות, נשיאים במשפחותם; ובית, אבותיהם, פרצו, לרוב. 
<B>א ד,לט</B> וילכו למבוא גדור, עד למזרח הגיא, לבקש מרעה, לצאנם. 
<B>א ד,מ</B> וימצאו מרעה, שמן וטוב, והארץ רחבת ידיים, ושוקטת ושלווה:  כי מן-חם, היושבים שם לפנים. 
<B>א ד,מא</B> ויבואו אלה הכתובים בשמות בימי יחזקייהו מלך-יהודה, ויכו את-אוהליהם ואת-המעונים אשר נמצאו-שמה ויחרימום עד-היום הזה, ויישבו, תחתיהם:  כי-מרעה לצאנם, שם. 
<B>א ד,מב</B> ומהם מן-בני שמעון, הלכו להר שעיר, אנשים, חמש מאות; ופלטיה ונעריה ורפיה ועוזיאל, בני ישעי--בראשם. 
<B>א ד,מג</B> ויכו, את-שארית הפליטה לעמלק; ויישבו שם, עד היום הזה.  {פ}</P>

<P><B>א ה,א</B> ובני ראובן בכור-ישראל, כי הוא הבכור--ובחללו יצועי אביו, ניתנה בכורתו לבני יוסף בן-ישראל; ולא להתייחש, לבכורה. 
<B>א ה,ב</B> כי יהודה גבר באחיו, ולנגיד ממנו; והבכורה, ליוסף.  {ס} 
<B>א ה,ג</B> בני ראובן, בכור ישראל:  חנוך ופלוא, חצרון וכרמי. 
<B>א ה,ד</B> בני, יואל--שמעיה בנו גוג בנו, שמעי בנו. 
<B>א ה,ה</B> מיכה בנו ראיה בנו, בעל בנו. 
<B>א ה,ו</B> בארה בנו--אשר הגלה, תילגת פלנאסר מלך אשור; הוא נשיא, לראובני. 
<B>א ה,ז</B> ואחיו, למשפחותיו, בהתייחש, לתולדותם--הראש יעיאל, וזכריהו. 
<B>א ה,ח</B> ובלע, בן-עזז, בן-שמע, בן-יואל; הוא יושב בערוער, ועד-נבו ובעל מעון. 
<B>א ה,ט</B> ולמזרח, ישב עד-לבוא מדברה, למן-הנהר, פרת:  כי מקניהם רבו, בארץ גלעד. 
<B>א ה,י</B> ובימי שאול, עשו מלחמה עם-ההגריאים, וייפלו, בידם; ויישבו, באוהליהם, על-כל-פני, מזרח לגלעד.  {ס} 
<B>א ה,יא</B> ובני-גד לנגדם, ישבו בארץ הבשן--עד-סלכה. 
<B>א ה,יב</B> יואל הראש, ושפם המשנה; ויעניי ושפט, בבשן. 
<B>א ה,יג</B> ואחיהם לבית אבותיהם, מיכאל ומשולם ושבע ויוריי ויעכן וזיע ועבר--שבעה.  {ס} 
<B>א ה,יד</B> אלה בני אביחיל, בן-חורי בן-ירוח בן-גלעד בן-מיכאל בן-ישישיי בן-יחדו--בן-בוז. 
<B>א ה,טו</B> אחי בן-עבדיאל בן-גוני, ראש לבית אבותם. 
<B>א ה,טז</B> ויישבו בגלעד בבשן, ובבנותיה, ובכל-מגרשי שרון, על-תוצאותם. 
<B>א ה,יז</B> כולם, התייחשו, בימי, יותם מלך-יהודה--ובימי, ירובעם מלך-ישראל.  {פ}</P>

<P><B>א ה,יח</B> בני-ראובן וגדי וחצי שבט-מנשה, מן-בני-חיל, אנשים נושאי מגן וחרב ודורכי קשת, ולמודי מלחמה--ארבעים וארבעה אלף ושבע-מאות ושישים, יוצאי צבא. 
<B>א ה,יט</B> ויעשו מלחמה, עם-ההגריאים, ויטור ונפיש, ונודב. 
<B>א ה,כ</B> וייעזרו עליהם--ויינתנו בידם ההגריאים, וכול שעימהם:  כי לאלוהים זעקו, במלחמה, ונעתור להם, כי-בטחו בו. 
<B>א ה,כא</B> וישבו מקניהם, גמליהם חמישים אלף וצאן מאתיים וחמישים אלף, וחמורים, אלפיים; ונפש אדם, מאה אלף. 
<B>א ה,כב</B> כי-חללים רבים נפלו, כי מהאלוהים המלחמה; ויישבו תחתיהם, עד-הגולה.  {פ}</P>

<P><B>א ה,כג</B> ובני, חצי שבט מנשה, ישבו, בארץ; מבשן עד-בעל חרמון, ושניר והר-חרמון--המה רבו. 
<B>א ה,כד</B> ואלה, ראשי בית-אבותם:  ועפר וישעי ואליאל ועזריאל וירמיה והודוויה ויחדיאל, אנשים גיבורי חיל--אנשי שמות, ראשים לבית אבותם. 
<B>א ה,כה</B> וימעלו, באלוהי אבותיהם; ויזנו, אחרי אלוהי עמי-הארץ, אשר-השמיד אלוהים, מפניהם. 
<B>א ה,כו</B> ויער אלוהי ישראל את-רוח פול מלך-אשור, ואת-רוח תילגת פלנסר מלך אשור, ויגלם לראובני ולגדי, ולחצי שבט מנשה; ויביאם לחלח וחבור והרא, ונהר גוזן, עד, היום הזה.  {פ}</P>

<P><B>א ה,כז</B> בני, לוי:  גרשון, קהת ומררי. 
<B>א ה,כח</B> ובני, קהת--עמרם יצהר, וחברון ועוזיאל.  {ס} 
<B>א ה,כט</B> ובני עמרם, אהרון ומשה ומרים;  {ס}  ובני אהרון--נדב ואביהוא, אלעזר ואיתמר. 
<B>א ה,ל</B> אלעזר הוליד את-פינחס, פינחס הוליד את-אבישוע. 
<B>א ה,לא</B> ואבישוע הוליד את-בוקי, ובוקי הוליד את-עוזי. 
<B>א ה,לב</B> ועוזי הוליד את-זרחיה, וזרחיה הוליד את-מריות. 
<B>א ה,לג</B> מריות הוליד את-אמריה, ואמריה הוליד את-אחיטוב. 
<B>א ה,לד</B> ואחיטוב הוליד את-צדוק, וצדוק הוליד את-אחימעץ. 
<B>א ה,לה</B> ואחימעץ הוליד את-עזריה, ועזריה הוליד את-יוחנן. 
<B>א ה,לו</B> ויוחנן, הוליד את-עזריה; הוא, אשר כיהן, בבית, אשר-בנה שלמה בירושלים. 
<B>א ה,לז</B> ויולד עזריה, את-אמריה; ואמריה, הוליד את-אחיטוב. 
<B>א ה,לח</B> ואחיטוב הוליד את-צדוק, וצדוק הוליד את-שלום. 
<B>א ה,לט</B> ושלום הוליד את-חלקייה, וחלקייה הוליד את-עזריה. 
<B>א ה,מ</B> ועזריה הוליד את-שריה, ושריה הוליד את-יהוצדק. 
<B>א ה,מא</B> ויהוצדק הלך--בהגלות יהוה, את-יהודה וירושלים:  ביד, נבוכדנאצר.  {פ}</P>

<P><B>א ו,א</B> בני, לוי:  גרשום, קהת ומררי. 
<B>א ו,ב</B> ואלה שמות בני-גרשום, לבני ושמעי. 
<B>א ו,ג</B> ובני, קהת--עמרם ויצהר, וחברון ועוזיאל.  {ס} 
<B>א ו,ד</B> בני מררי, מחלי ומושי; ואלה משפחות הלוי, לאבותיהם. 
<B>א ו,ה</B> לגרשום--לבני בנו יחת בנו, זימה בנו. 
<B>א ו,ו</B> יואח בנו עידוא בנו, זרח בנו יאותריי בנו. 
<B>א ו,ז</B> בני, קהת--עמינדב בנו, קורח בנו אסיר בנו. 
<B>א ו,ח</B> אלקנה בנו ואביסף בנו, ואסיר בנו. 
<B>א ו,ט</B> תחת בנו אוריאל בנו, עוזייה בנו ושאול בנו. 
<B>א ו,י</B> ובני, אלקנה--עמשיי, ואחימות. 
<B>א ו,יא</B> אלקנה--בני, אלקנה, צופיי בנו, ונחת בנו. 
<B>א ו,יב</B> אליאב בנו ירוחם בנו, אלקנה בנו. 
<B>א ו,יג</B> ובני שמואל הבכור ושני, ואבייה.  {ס} 
<B>א ו,יד</B> בני מררי, מחלי; לבני בנו שמעי בנו, עוזה בנו. 
<B>א ו,טו</B> שמעא בנו חגייה בנו, עשיה בנו.  {פ}</P>

<P><B>א ו,טז</B> ואלה, אשר העמיד דויד על-ידי-שיר--בית יהוה:  ממנוח, הארון. 
<B>א ו,יז</B> ויהיו משרתים לפני משכן אוהל-מועד, בשיר, עד-בנות שלמה את-בית יהוה, בירושלים; ויעמדו כמשפטם, על-עבודתם. 
<B>א ו,יח</B> ואלה העומדים, ובניהם:  מבני, הקהתי--הימן המשורר, בן-יואל בן-שמואל. 
<B>א ו,יט</B> בן-אלקנה, בן-ירוחם, בן-אליאל, בן-תוח. 
<B>א ו,כ</B> בן-צוף, בן-אלקנה, בן-מחת, בן-עמשיי. 
<B>א ו,כא</B> בן-אלקנה, בן-יואל, בן-עזריה, בן-צפניה. 
<B>א ו,כב</B> בן-תחת, בן-אסיר, בן-אביסף, בן-קורח. 
<B>א ו,כג</B> בן-יצהר, בן-קהת, בן-לוי, בן-ישראל.  {ס} 
<B>א ו,כד</B> ואחיו אסף, העומד על-ימינו--אסף בן-ברכיהו, בן-שמעא. 
<B>א ו,כה</B> בן-מיכאל בן-בעשיה, בן-מלכייה. 
<B>א ו,כו</B> בן-אתני בן-זרח, בן-עדיה. 
<B>א ו,כז</B> בן-איתן בן-זימה, בן-שמעי. 
<B>א ו,כח</B> בן-יחת בן-גרשום, בן-לוי.  {ס} 
<B>א ו,כט</B> ובני מררי אחיהם, על-השמאל--איתן, בן-קישי, בן-עבדי, בן-מלוך. 
<B>א ו,ל</B> בן-חשביה בן-אמציה, בן-חלקייה. 
<B>א ו,לא</B> בן-אמצי בן-בני, בן-שמר. 
<B>א ו,לב</B> בן-מחלי, בן-מושי, בן-מררי, בן-לוי.  {ס} 
<B>א ו,לג</B> ואחיהם, הלויים:  נתונים--לכל-עבודת, משכן בית האלוהים. 
<B>א ו,לד</B> ואהרון ובניו מקטירים על-מזבח העולה, ועל-מזבח הקטורת, לכול, מלאכת קודש הקודשים; ולכפר, על-ישראל, ככול אשר ציווה, משה עבד האלוהים.  {פ}</P>

<P><B>א ו,לה</B> ואלה, בני אהרון--אלעזר בנו פינחס בנו, אבישוע בנו. 
<B>א ו,לו</B> בוקי בנו עוזי בנו, זרחיה בנו. 
<B>א ו,לז</B> מריות בנו אמריה בנו, אחיטוב בנו. 
<B>א ו,לח</B> צדוק בנו, אחימעץ בנו.  {ס} 
<B>א ו,לט</B> ואלה, מושבותם, לטירותם, בגבולם--לבני אהרון למשפחת הקהתי, כי להם היה הגורל. 
<B>א ו,מ</B> וייתנו להם את-חברון, בארץ יהודה, ואת-מגרשיה, סביבותיה. 
<B>א ו,מא</B> ואת-שדה העיר, ואת-חצריה--נתנו, לכלב בן-יפונה.  {ס} 
<B>א ו,מב</B> ולבני אהרון, נתנו את-ערי המקלט--את-חברון ואת-לבנה, ואת-מגרשיה; ואת-יתיר ואת-אשתמוע, ואת-מגרשיה. 
<B>א ו,מג</B> ואת-חילז, ואת-מגרשיה, את-דביר, ואת-מגרשיה. 
<B>א ו,מד</B> ואת-עשן, ואת-מגרשיה, ואת-בית שמש, ואת-מגרשיה.  {ס} 
<B>א ו,מה</B> וממטה בנימין, את-גבע ואת-מגרשיה ואת-עלמת ואת-מגרשיה, ואת-ענתות, ואת-מגרשיה; כל-עריהם שלוש-עשרה עיר, במשפחותיהם.  {ס} 
<B>א ו,מו</B> ולבני קהת הנותרים, ממשפחת המטה ממחצית מטה חצי מנשה בגורל--ערים עשר.  {פ}</P>

<P><B>א ו,מז</B> ולבני גרשום למשפחותם, ממטה יששכר וממטה אשר וממטה נפתלי וממטה מנשה בבשן--ערים, שלוש עשרה.  {ס} 
<B>א ו,מח</B> לבני מררי למשפחותם, ממטה ראובן וממטה-גד וממטה זבולון בגורל--ערים, שתים עשרה.  {ס} 
<B>א ו,מט</B> וייתנו בני-ישראל, ללויים, את-הערים, ואת-מגרשיהם. 
<B>א ו,נ</B> וייתנו בגורל, ממטה בני-יהודה וממטה בני-שמעון, וממטה, בני בנימין--את הערים האלה, אשר-יקראו אתהם בשמות.  {ס} 
<B>א ו,נא</B> וממשפחות, בני קהת--ויהי ערי גבולם, ממטה אפריים. 
<B>א ו,נב</B> וייתנו להם את-ערי המקלט, את-שכם ואת-מגרשיה--בהר אפריים; ואת-גזר, ואת-מגרשיה. 
<B>א ו,נג</B> ואת-יוקמעם, ואת-מגרשיה, ואת-בית חורון, ואת-מגרשיה. 
<B>א ו,נד</B> ואת-איילון, ואת-מגרשיה, ואת-גת-רימון, ואת-מגרשיה. 
<B>א ו,נה</B> וממחצית, מטה מנשה, את-ענר ואת-מגרשיה, ואת-בלעם ואת-מגרשיה--למשפחת לבני-קהת, הנותרים.  {פ}</P>

<P><B>א ו,נו</B> לבני, גרשום--ממשפחת חצי מטה מנשה, את-גולן בבשן ואת-מגרשיה; ואת-עשתרות, ואת-מגרשיה. 
<B>א ו,נז</B> וממטה יששכר, את-קדש ואת-מגרשיה, את-דברת, ואת-מגרשיה. 
<B>א ו,נח</B> ואת-ראמות, ואת-מגרשיה, ואת-ענם, ואת-מגרשיה.  {ס} 
<B>א ו,נט</B> וממטה אשר, את-משל ואת-מגרשיה, ואת-עבדון, ואת-מגרשיה. 
<B>א ו,ס</B> ואת-חוקוק, ואת-מגרשיה, ואת-רחוב, ואת-מגרשיה.  {ס} 
<B>א ו,סא</B> וממטה נפתלי, את-קדש בגליל ואת-מגרשיה, ואת-חמון, ואת-מגרשיה; ואת-קריתיים, ואת-מגרשיה.  {ס} 
<B>א ו,סב</B> לבני מררי, הנותרים--ממטה זבולון, את-רימונו ואת-מגרשיה; את-תבור, ואת-מגרשיה. 
<B>א ו,סג</B> ומעבר לירדן ירחו, למזרח הירדן--ממטה ראובן, את-בצר במדבר ואת-מגרשיה; ואת-יהצה, ואת-מגרשיה. 
<B>א ו,סד</B> ואת-קדמות, ואת-מגרשיה, ואת-מיפעת, ואת-מגרשיה. 
<B>א ו,סה</B> וממטה-גד--את-ראמות בגלעד, ואת-מגרשיה; ואת-מחניים, ואת-מגרשיה. 
<B>א ו,סו</B> ואת-חשבון, ואת-מגרשיה, ואת-יעזר, ואת-מגרשיה.  {ס} 
<B>א ז,א</B> ולבני יששכר, תולע ופואה ישוב ושמרון--ארבעה.  {ס} 
<B>א ז,ב</B> ובני תולע, עוזי ורפיה ויריאל ויחמיי ויבשם ושמואל ראשים לבית-אבותם לתולע, גיבורי חיל, לתולדותם--מספרם בימי דויד, עשרים-ושניים אלף ושש מאות.  {ס} 
<B>א ז,ג</B> ובני עוזי, יזרחיה; ובני יזרחיה, מיכאל ועובדיה ויואל ישייה חמישה--ראשים כולם. 
<B>א ז,ד</B> ועליהם לתולדותם לבית אבותם, גדודי צבא מלחמה, שלושים ושישה, אלף:  כי-הרבו נשים, ובנים. 
<B>א ז,ה</B> ואחיהם, לכול משפחות יששכר, גיבורי, חיילים; שמונים ושבעה אלף, התייחשם לכול.  {ס} 
<B>א ז,ו</B> בנימין, בלע ובכר וידיעאל--שלושה. 
<B>א ז,ז</B> ובני בלע, אצבון ועוזי ועוזיאל וירימות ועירי חמישה ראשי בית אבות, גיבורי, חיילים; והתייחשם, עשרים ושניים אלף, ושלושים, וארבעה. 
<B>א ז,ח</B> ובני בכר, זמירה ויועש ואליעזר ואליועיניי ועומרי וירמות ואבייה, וענתות, ועלמת; כל-אלה, בני-בכר. 
<B>א ז,ט</B> והתייחשם לתולדותם, ראשי בית אבותם, גיבורי, חיל--עשרים אלף, ומאתיים. 
<B>א ז,י</B> ובני ידיעאל, בלהן; ובני בלהן, יעוש ובנימין ואהוד וכנענה וזיתן, ותרשיש, ואחישחר. 
<B>א ז,יא</B> כל-אלה בני ידיעאל, לראשי האבות, גיבורי, חיילים--שבעה-עשר אלף ומאתיים, יוצאי צבא למלחמה. 
<B>א ז,יב</B> ושופים וחופים בני עיר, חושים בני אחר. 
<B>א ז,יג</B> בני נפתלי, יחציאל וגוני ויצר ושלום--בני בלהה.  {פ}</P>

<P><B>א ז,יד</B> בני מנשה, אשריאל אשר ילדה; פילגשו, הארמייה, ילדה, את-מכיר אבי גלעד. 
<B>א ז,טו</B> ומכיר לקח אישה, לחופים ולשופים, ושם אחותו מעכה, ושם השני צלופחד; ותהיינה לצלופחד, בנות. 
<B>א ז,טז</B> ותלד מעכה אשת-מכיר, בן, ותקרא שמו פרש, ושם אחיו שרש; ובניו, אולם ורקם. 
<B>א ז,יז</B> ובני אולם, בדן; אלה בני גלעד, בן-מכיר בן-מנשה. 
<B>א ז,יח</B> ואחותו, המולכת--ילדה, את-אישהוד, ואת-אביעזר, ואת-מחלה. 
<B>א ז,יט</B> ויהיו, בני שמידע--אחיין ושכם, ולקחי ואניעם.  {פ}</P>

<P><B>א ז,כ</B> ובני אפריים, שותלח; וברד בנו ותחת בנו, ואלעדה בנו ותחת בנו. 
<B>א ז,כא</B> וזבד בנו ושותלח בנו, ועזר ואלעד; והרגום, אנשי-גת הנולדים בארץ, כי ירדו, לקחת את-מקניהם. 
<B>א ז,כב</B> ויתאבל אפריים אביהם, ימים רבים; ויבואו אחיו, לנחמו. 
<B>א ז,כג</B> ויבוא, אל-אשתו, ותהר, ותלד בן; ויקרא את-שמו בריעה, כי ברעה הייתה בביתו. 
<B>א ז,כד</B> ובתו שארה, ותיבן את-בית-חורון התחתון ואת-העליון, ואת, אוזן שארה. 
<B>א ז,כה</B> ורפח בנו, ורשף ותלח בנו--ותחן בנו. 
<B>א ז,כו</B> לעדן בנו עמיהוד בנו, אלישמע בנו. 
<B>א ז,כז</B> נון בנו, יהושוע בנו. 
<B>א ז,כח</B> ואחוזתם, ומושבותם--בית-אל, ובנותיה; ולמזרח נערן--ולמערב גזר ובנותיה ושכם ובנותיה, עד-עייה ובנותיה. 
<B>א ז,כט</B> ועל-ידי בני-מנשה, בית-שאן ובנותיה תענך ובנותיה, מגידו ובנותיה, דור ובנותיה; באלה, ישבו, בני יוסף, בן-ישראל.  {פ}</P>

<P><B>א ז,ל</B> בני אשר, ימנה וישווה וישווי ובריעה--ושרח אחותם. 
<B>א ז,לא</B> ובני בריעה, חבר ומלכיאל; הוא, אבי ברזית. 
<B>א ז,לב</B> וחבר הוליד את-יפלט, ואת-שומר ואת-חותם, ואת, שועא אחותם. 
<B>א ז,לג</B> ובני יפלט, פסך ובמהל ועשוות; אלה, בני יפלט. 
<B>א ז,לד</B> ובני, שמר--אחי ורוהגה, וחובה וארם. 
<B>א ז,לה</B> ובן-הלם, אחיו; צופח וימנע, ושלש ועמל. 
<B>א ז,לו</B> בני, צופח--סוח וחרנפר ושועל, וברי וימרה. 
<B>א ז,לז</B> בצר והוד, ושמא ושלשה ויתרן--ובארא. 
<B>א ז,לח</B> ובני, יתר--יפונה ופספה, וארא. 
<B>א ז,לט</B> ובני, עולא--ארח וחניאל, ורציא. 
<B>א ז,מ</B> כל-אלה בני-אשר ראשי בית-האבות ברורים, גיבורי חיילים, ראשי, הנשיאים; והתייחשם בצבא, במלחמה, מספרם אנשים, עשרים ושישה אלף.  {ס} 
<B>א ח,א</B> ובנימין--הוליד, את-בלע בכורו; אשבל, השני, ואחרח, השלישי. 
<B>א ח,ב</B> נוחה, הרביעי, ורפא, החמישי. 
<B>א ח,ג</B> ויהיו בנים, לבלע--אדר וגרא, ואביהוד. 
<B>א ח,ד</B> ואבישוע ונעמן, ואחוח. 
<B>א ח,ה</B> וגרא ושפופן, וחורם. 
<B>א ח,ו</B> ואלה, בני אחוד; אלה הם ראשי אבות, ליושבי גבע, ויגלום, אל-מנחת. 
<B>א ח,ז</B> ונעמן ואחייה וגרא, הוא הגלם; והוליד את-עוזא, ואת-אחיחוד. 
<B>א ח,ח</B> ושחריים, הוליד בשדה מואב, מן-שלחו, אותם--חושים ואת-בערא, נשיו. 
<B>א ח,ט</B> ויולד, מן-חודש אשתו--את-יובב, ואת-צביא, ואת-מישא, ואת-מלכם. 
<B>א ח,י</B> ואת-יעוץ ואת-שכיה, ואת-מרמה; אלה בניו, ראשי אבות. 
<B>א ח,יא</B> ומחושים הוליד את-אביטוב, ואת-אלפעל. 
<B>א ח,יב</B> ובני אלפעל, עבר ומשעם ושמד; הוא בנה את-אונו, ואת-לוד ובנותיה. 
<B>א ח,יג</B> ובריעה ושמע--המה ראשי האבות, ליושבי איילון; המה הבריחו, את-יושבי גת. 
<B>א ח,יד</B> ואחייו ששק, וירמות. 
<B>א ח,טו</B> וזבדיה וערד, ועדר. 
<B>א ח,טז</B> ומיכאל וישפה ויוחא, בני בריעה. 
<B>א ח,יז</B> וזבדיה ומשולם, וחזקי וחבר. 
<B>א ח,יח</B> וישמריי ויזליאה ויובב, בני אלפעל. 
<B>א ח,יט</B> ויקים וזכרי, וזבדי. 
<B>א ח,כ</B> ואליעיניי וצילתיי, ואליאל. 
<B>א ח,כא</B> ועדיה ובראיה ושמרת, בני שמעי. 
<B>א ח,כב</B> וישפן ועבר, ואליאל. 
<B>א ח,כג</B> ועבדון וזכרי, וחנן. 
<B>א ח,כד</B> וחנניה ועילם, וענתותייה. 
<B>א ח,כה</B> ויפדיה ופנואל, בני ששק. 
<B>א ח,כו</B> ושמשריי ושחריה, ועתליה. 
<B>א ח,כז</B> ויערשיה ואלייה וזכרי, בני ירוחם. 
<B>א ח,כח</B> אלה ראשי אבות לתולדותם, ראשים; אלה, ישבו בירושלים. 
<B>א ח,כט</B> ובגבעון ישבו, אבי גבעון; ושם אשתו, מעכה. 
<B>א ח,ל</B> ובנו הבכור, עבדון; וצור וקיש, ובעל ונדב. 
<B>א ח,לא</B> וגדור ואחייו, וזכר. 
<B>א ח,לב</B> ומקלות, הוליד את-שמאה; ואף-המה, נגד אחיהם ישבו בירושלים--עם-אחיהם.  {ס} 
<B>א ח,לג</B> ונר הוליד את-קיש, וקיש הוליד את-שאול; ושאול, הוליד את-יהונתן ואת-מלכישוע, ואת-אבינדב, ואת-אשבעל. 
<B>א ח,לד</B> ובן-יהונתן, מריב בעל; ומריב בעל, הוליד את-מיכה. 
<B>א ח,לה</B> ובני, מיכה--פיתון ומלך, ותארע ואחז. 
<B>א ח,לו</B> ואחז, הוליד את-יהועדה, ויהועדה הוליד את-עלמת ואת-עזמוות, ואת-זמרי; וזמרי, הוליד את-מוצא. 
<B>א ח,לז</B> ומוצא, הוליד את-בנעא; רפה בנו אלעשה בנו, אצל בנו. 
<B>א ח,לח</B> ולאצל, שישה בנים--ואלה שמותם עזריקם בוכרו וישמעאל ושעריה, ועובדיה וחנן; כל-אלה, בני אצל. 
<B>א ח,לט</B> ובני, עשק אחיו:  אולם בכורו--יעוש השני, ואליפלט השלישי. 
<B>א ח,מ</B> ויהיו בני-אולם אנשים גיבורי-חיל דורכי קשת, ומרבים בנים ובני בנים--מאה, וחמישים; כל-אלה, מבני בנימין.  {פ}</P>

<P><B>א ט,א</B> וכל-ישראל, התייחשו, והנם כתובים, על-ספר מלכי ישראל; ויהודה הוגלו לבבל, במעלם.  {ס} 
<B>א ט,ב</B> והיושבים, הראשונים, אשר באחוזתם, בעריהם:  ישראל, הכוהנים, הלויים, והנתינים. 
<B>א ט,ג</B> ובירושלים, ישבו, מן-בני יהודה, ומן-בני בנימין--ומן-בני אפריים, ומנשה. 
<B>א ט,ד</B> עותיי בן-עמיהוד בן-עומרי בן-אמרי בן-בני, מן-בני-פרץ בן-יהודה.  {ס} 
<B>א ט,ה</B> ומן-השילוני, עשיה הבכור ובניו. 
<B>א ט,ו</B> ומן-בני-זרח, יעואל; ואחיהם, שש-מאות ותשעים. 
<B>א ט,ז</B> ומן-בני, בנימין--סלוא, בן-משולם, בן-הודוויה, בן-הסנואה. 
<B>א ט,ח</B> ויבניה, בן-ירוחם, ואלה בן-עוזי, בן-מכרי; ומשולם, בן-שפטיה, בן-רעואל, בן-יבנייה. 
<B>א ט,ט</B> ואחיהם, לתולדותם, תשע מאות, וחמישים ושישה; כל-אלה אנשים, ראשי אבות לבית אבותיהם.  {ס} 
<B>א ט,י</B> ומן-הכוהנים:  ידעיה ויהויריב, ויכין. 
<B>א ט,יא</B> ועזריה בן-חלקייה בן-משולם בן-צדוק, בן-מריות בן-אחיטוב, נגיד, בית האלוהים.  {ס} 
<B>א ט,יב</B> ועדיה, בן-ירוחם, בן-פשחור, בן-מלכייה; ומעשיי בן-עדיאל בן-יחזרה בן-משולם בן-משילמית, בן-אימר. 
<B>א ט,יג</B> ואחיהם, ראשים לבית אבותם, אלף, ושבע מאות ושישים--גיבורי חיל, מלאכת עבודת בית-האלוהים. 
<B>א ט,יד</B> ומן-הלויים:  שמעיה בן-חשוב בן-עזריקם בן-חשביה, מן-בני מררי. 
<B>א ט,טו</B> ובקבקר חרש, וגלל; ומתניה, בן-מיכא, בן-זכרי, בן-אסף. 
<B>א ט,טז</B> ועובדיה, בן-שמעיה, בן-גלל, בן-ידותון; וברכיה בן-אסא בן-אלקנה, היושב בחצרי נטופתי. 
<B>א ט,יז</B> והשוערים שלום ועקוב, וטלמון ואחימן; ואחיהם שלום, הראש. 
<B>א ט,יח</B> ועד-הנה, בשער המלך מזרחה; המה, השוערים, למחנות, בני לוי. 
<B>א ט,יט</B> ושלום בן-קורא בן-אביסף בן-קורח ואחיו לבית-אביו הקורחים, על מלאכת העבודה, שומרי הסיפים, לאוהל; ואבותיהם על-מחנה יהוה, שומרי המבוא. 
<B>א ט,כ</B> ופינחס בן-אלעזר, נגיד היה עליהם לפנים--יהוה עימו. 
<B>א ט,כא</B> זכריה בן משלמיה, שוער פתח לאוהל מועד. 
<B>א ט,כב</B> כולם הברורים לשוערים בסיפים, מאתיים ושנים עשר; המה בחצריהם התייחשם, המה ייסד דויד ושמואל הרואה באמונתם. 
<B>א ט,כג</B> והם ובניהם על-השערים לבית-יהוה, לבית האוהל--למשמרות. 
<B>א ט,כד</B> לארבע רוחות, יהיו השוערים:  מזרח ימה, צפונה ונגבה. 
<B>א ט,כה</B> ואחיהם בחצריהם לבוא לשבעת הימים, מעת אל-עת--עם-אלה. 
<B>א ט,כו</B> כי באמונה המה, ארבעת גיבורי השוערים--הם, הלויים; והיו, על-הלשכות, ועל האוצרות, בית האלוהים. 
<B>א ט,כז</B> וסביבות בית-האלוהים, ילינו:  כי-עליהם משמרת, והם על-המפתח ולבוקר לבוקר. 
<B>א ט,כח</B> ומהם, על-כלי העבודה:  כי-במספר יביאום, ובמספר יוציאום. 
<B>א ט,כט</B> ומהם, ממונים על-הכלים, ועל, כל-כלי הקודש; ועל-הסולת והיין והשמן, והלבונה והבשמים. 
<B>א ט,ל</B> ומן-בני, הכוהנים, רוקחי המרקחת, לבשמים. 
<B>א ט,לא</B> ומתיתיה, מן-הלויים, הוא הבכור, לשלום הקורחי--באמונה, על מעשה החביתים. 
<B>א ט,לב</B> ומן-בני הקהתי מן-אחיהם, על-לחם המערכת, להכין, שבת שבת. 
<B>א ט,לג</B> ואלה המשוררים ראשי אבות ללויים, בלשכות--פטורים:  כי-יומם ולילה עליהם, במלאכה. 
<B>א ט,לד</B> אלה ראשי האבות ללויים לתולדותם, ראשים; אלה, ישבו בירושלים.  {ס} 
<B>א ט,לה</B> ובגבעון ישבו אבי-גבעון, יעיאל; ושם אשתו, מעכה. 
<B>א ט,לו</B> ובנו הבכור, עבדון; וצור וקיש, ובעל ונר ונדב. 
<B>א ט,לז</B> וגדור ואחייו, וזכריה ומקלות. 
<B>א ט,לח</B> ומקלות, הוליד את-שמאם; ואף-הם, נגד אחיהם ישבו בירושלים--עם-אחיהם.  {ס} 
<B>א ט,לט</B> ונר הוליד את-קיש, וקיש הוליד את-שאול; ושאול, הוליד את-יהונתן ואת-מלכישוע, ואת-אבינדב, ואת-אשבעל. 
<B>א ט,מ</B> ובן-יהונתן, מריב בעל; ומרי-בעל, הוליד את-מיכה. 
<B>א ט,מא</B> ובני, מיכה--פיתון ומלך, ותחרע. 
<B>א ט,מב</B> ואחז, הוליד את-יערה, ויערה הוליד את-עלמת ואת-עזמוות, ואת-זמרי; וזמרי, הוליד את-מוצא. 
<B>א ט,מג</B> ומוצא, הוליד את-בנעא; ורפיה בנו אלעשה בנו, אצל בנו. 
<B>א ט,מד</B> ולאצל, שישה בנים, ואלה שמותם עזריקם בוכרו וישמעאל ושעריה, ועובדיה וחנן; אלה, בני אצל.  {פ}</P>

<P><B>א י,א</B> ופלשתים, נלחמו בישראל; וינס איש-ישראל מפני פלשתים, וייפלו חללים בהר גלבוע. 
<B>א י,ב</B> וידבקו פלשתים, אחרי שאול ואחרי בניו; ויכו פלשתים, את-יונתן ואת-אבינדב ואת-מלכישוע--בני שאול. 
<B>א י,ג</B> ותכבד המלחמה על-שאול, וימצאוהו המורים בקשת; ויחל, מן-היורים. 
<B>א י,ד</B> ויאמר שאול אל-נושא כליו שלוף חרבך ודוקרני בה, פן-יבואו הערלים האלה והתעללו-בי, ולא אבה נושא כליו, כי ירא מאוד;  {ס}  וייקח שאול את-החרב, וייפול עליה. 
<B>א י,ה</B> וירא נושא-כליו, כי מת שאול; וייפול גם-הוא על-החרב, וימות.  {ס} 
<B>א י,ו</B> וימת שאול ושלושת בניו, וכל-ביתו יחדיו מתו. 
<B>א י,ז</B> ויראו כל-איש ישראל אשר-בעמק, כי נסו, וכי-מתו, שאול ובניו; ויעזבו עריהם, וינוסו, ויבואו פלשתים, ויישבו בהם.  {ס} 
<B>א י,ח</B> ויהי, ממוחרת, ויבואו פלשתים, לפשט את-החללים; וימצאו את-שאול ואת-בניו, נופלים בהר גלבוע. 
<B>א י,ט</B> ויפשיטוהו--וישאו את-ראשו, ואת-כליו; וישלחו בארץ-פלשתים סביב, לבשר את-עצביהם--ואת-העם. 
<B>א י,י</B> וישימו, את-כליו, בית, אלוהיהם; ואת-גולגולתו תקעו, בית דגון.  {ס} 
<B>א י,יא</B> וישמעו, כול יבש גלעד, את כל-אשר-עשו פלשתים, לשאול. 
<B>א י,יב</B> ויקומו, כל-איש חיל, וישאו את-גופת שאול ואת גופות בניו, ויביאום יבשה; ויקברו את-עצמותיהם תחת האלה, ביבש, ויצומו, שבעת ימים. 
<B>א י,יג</B> וימת שאול, במעלו אשר מעל ביהוה, על-דבר יהוה, אשר לא-שמר; וגם-לשאול באוב, לדרוש. 
<B>א י,יד</B> ולא-דרש ביהוה, וימיתהו; ויסב, את-המלוכה, לדויד, בן-ישי.  {פ}</P>

<P><B>א יא,א</B> וייקבצו כל-ישראל אל-דויד, חברונה לאמור:  הנה עצמך ובשרך, אנחנו. 
<B>א יא,ב</B> גם-תמול גם-שלשום, גם בהיות שאול מלך--אתה המוציא והמביא, את-ישראל; ויאמר יהוה אלוהיך לך, אתה תרעה את-עמי את-ישראל, ואתה תהיה נגיד, על עמי ישראל. 
<B>א יא,ג</B> ויבואו כל-זקני ישראל אל-המלך, חברונה, ויכרות להם דויד ברית בחברון, לפני יהוה; וימשחו את-דויד למלך על-ישראל, כדבר יהוה ביד-שמואל.  {ס} 
<B>א יא,ד</B> וילך דויד וכל-ישראל ירושלים, היא יבוס; ושם, היבוסי, יושבי, הארץ. 
<B>א יא,ה</B> ויאמרו יושבי יבוס, לדויד, לא תבוא, הנה; וילכוד דויד את-מצודת ציון, היא עיר דויד. 
<B>א יא,ו</B> ויאמר דויד--כל-מכה יבוסי בראשונה, יהיה לראש ולשר; ויעל בראשונה יואב בן-צרויה, ויהי לראש. 
<B>א יא,ז</B> ויישב דויד, במצד; על-כן קראו-לו, עיר דויד. 
<B>א יא,ח</B> וייבן העיר מסביב, מן-המילוא ועד-הסביב; ויואב, יחייה את-שאר העיר. 
<B>א יא,ט</B> וילך דויד, הלוך וגדול; ויהוה צבאות, עימו.  {פ}</P>

<P><B>א יא,י</B> ואלה ראשי הגיבורים אשר לדויד, המתחזקים עימו במלכותו עם-כל-ישראל להמליכו--כדבר יהוה, על-ישראל.  {ס} 
<B>א יא,יא</B> ואלה מספר הגיבורים, אשר לדויד:  ישובעם בן-חכמוני, ראש השלישים--הוא-עורר את-חניתו על-שלוש-מאות חלל, בפעם אחת. 
<B>א יא,יב</B> ואחריו אלעזר בן-דודו, האחוחי; הוא, בשלושה הגיבורים. 
<B>א יא,יג</B> הוא-היה עם-דויד בפס דמים, והפלשתים נאספו-שם למלחמה, ותהי חלקת השדה, מלאה שעורים; והעם נסו, מפני פלשתים. 
<B>א יא,יד</B> ויתייצבו בתוך-החלקה ויצילוה, ויכו את-פלשתים; ויושע יהוה, תשועה גדולה. 
<B>א יא,טו</B> ויירדו שלושה מן-השלושים ראש על-הצור, אל-דויד--אל-מערת, עדולם; ומחנה פלשתים, חונה בעמק רפאים. 
<B>א יא,טז</B> ודויד, אז במצודה; ונציב פלשתים, אז בבית לחם. 
<B>א יא,יז</B> ויתאו דויד, ויאמר:  מי ישקני מים, מבור בית-לחם אשר בשער. 
<B>א יא,יח</B> ויבקעו השלושה במחנה פלשתים, וישאבו-מים מבור בית-לחם אשר בשער, וישאו, ויביאו אל-דויד; ולא-אבה דויד לשתותם, וינסך אותם ליהוה. 
<B>א יא,יט</B> ויאמר חלילה לי מאלוהיי מעשות זאת, הדם האנשים האלה אשתה בנפשותם כי בנפשותם הביאום, ולא אבה, לשתותם; אלה עשו, שלושת הגיבורים. 
<B>א יא,כ</B> ואבשי אחי-יואב, הוא היה ראש השלושה, והוא עורר את-חניתו, על-שלוש מאות חלל; ולו-שם, בשלושה. 
<B>א יא,כא</B> מן-השלושה בשניים נכבד, ויהי להם לשר; ועד-השלושה, לא-בא.  {ס} 
<B>א יא,כב</B> בניה בן-יהוידע בן-איש-חיל רב-פעלים, מן-קבצאל; הוא הכה, את שני אריאל מואב, והוא ירד והכה את-הארי בתוך הבור, ביום השלג. 
<B>א יא,כג</B> והוא-הכה את-האיש המצרי איש מידה חמש באמה, וביד המצרי חנית כמנור אורגים, ויירד אליו, בשבט; ויגזול את-החנית מיד המצרי, ויהרגהו בחניתו. 
<B>א יא,כד</B> אלה עשה, בניהו בן-יהוידע; ולו-שם, בשלושה הגיבורים. 
<B>א יא,כה</B> מן-השלושים, הנו נכבד הוא, ואל-השלושה, לא-בא; וישימהו דויד, על-משמעתו.  {ס} 
<B>א יא,כו</B> וגיבורי, החיילים:  עשהאל  {ר}<BR> אחי יואב,  {ס}  אלחנן בן-דודו מבית לחם.  {ס} 
<B>א יא,כז</B> שמות,  {ר}<BR> ההרורי,  {ס}  חלץ, הפלוני.  {ס} 
<B>א יא,כח</B> עירא בן-עיקש  {ר}<BR> התקועי,  {ס}  אביעזר הענתותי.  {ס} 
<B>א יא,כט</B> סיבכיי,  {ר}<BR> החושתי,  {ס}  עיליי, האחוחי.  {ס} 
<B>א יא,ל</B> מהריי,  {ר}<BR> הנטופתי,  {ס}  חלד בן-בענה, הנטופתי.  {ס} 
<B>א יא,לא</B> איתיי  {ר}<BR> בן-ריביי, מגבעת בני בנימין,  {ס}  בניה, הפרעתוני.  {ס} 
<B>א יא,לב</B> חוריי  {ר}<BR> מנחלי געש,  {ס}  אביאל הערבתי.  {ס} 
<B>א יא,לג</B> עזמוות,  {ר}<BR> הבחרומי,  {ס}  אליחבא, השעלבוני.  {ס} 
<B>א יא,לד</B> בני, השם  {ר}<BR> הגיזוני,  {ס}  יונתן בן-שגה, ההררי.  {ס} 
<B>א יא,לה</B> אחיאם  {ר}<BR> בן-שכר ההררי,  {ס}  אליפל בן-אור.  {ס} 
<B>א יא,לו</B> חפר, המכרתי,  {ר}<BR> אחייה, הפלוני.  {ס} 
<B>א יא,לז</B> חצרו, הכרמלי,  {ס}  נעריי,  {ר}<BR> בן-אזביי.  {ס} 
<B>א יא,לח</B> יואל אחי נתן,  {ס}  מבחר בן-  {ר}<BR> הגרי.  {ס} 
<B>א יא,לט</B> צלק, העמוני; נחריי, הברותי, נושא, כלי יואב בן-  {ר}<BR> צרויה.  {ס} 
<B>א יא,מ</B> עירא, היתרי,  {ס}  גרב, היתרי.  {ס} 
<B>א יא,מא</B> אורייה,  {ר}<BR> החיתי,  {ס}  זבד, בן-אחליי.  {ס} 
<B>א יא,מב</B> עדינא בן-שיזא הראובני,  {ר}<BR> ראש לראובני--ועליו שלושים.  {ס} 
<B>א יא,מג</B> חנן, בן-מעכה, ויושפט,  {ר}<BR> המתני.  {ס} 
<B>א יא,מד</B> עוזייא, העשתרתי;  {ס}  שמע, ויעיאל,  {ר}<BR> בני, חותם הערוערי.  {ס} 
<B>א יא,מה</B> ידיעאל, בן-שמרי, ויוחא אחיו,  {ר}<BR> התיצי.  {ס} 
<B>א יא,מו</B> אליאל, המחווים, ויריביי ויושוויה, בני אלנעם;  {ס}  ויתמה,  {ר}<BR> המואבי. 
<B>א יא,מז</B> אליאל ועובד,  {ס}  ויעשיאל המצוביה.  {פ}</P>

<P><B>א יב,א</B> ואלה, הבאים אל-דויד לציקלג, עוד עצור, מפני שאול בן-קיש; והמה, בגיבורים, עוזרי, המלחמה. 
<B>א יב,ב</B> נושקי קשת, מיימינים ומשמאילים באבנים, ובחיצים, בקשת--מאחי שאול, מבנימין. 
<B>א יב,ג</B> הראש אחיעזר ויואש, בני השמעה הגבעתי, ויזיאל ופלט, בני עזמוות; וברכה, ויהוא הענתותי. 
<B>א יב,ד</B> וישמעיה הגבעוני גיבור בשלושים, ועל-השלושים. 
<B>א יב,ה</B> וירמיה ויחזיאל ויוחנן, ויוזבד הגדרתי.  {ס} 
<B>א יב,ו</B> אלעוזיי וירימות ובעליה ושמריהו, ושפטיהו החרופי. 
<B>א יב,ז</B> אלקנה ויישייהו ועזראל ויועזר, וישובעם--הקורחים. 
<B>א יב,ח</B> ויועאלה וזבדיה בני ירוחם, מן-הגדור. 
<B>א יב,ט</B> ומן-הגדי נבדלו אל-דויד למצד מדברה גיבורי החיל, אנשי צבא למלחמה--עורכי צינה, ורומח; ופני אריה פניהם, וכצביים על-ההרים למהר. 
<B>א יב,י</B> עזר, הראש; עובדיה, השני, אליאב, השלישי. 
<B>א יב,יא</B> משמנה, הרביעי, ירמיה, החמישי. 
<B>א יב,יב</B> עתיי, השישי, אליאל, השביעי. 
<B>א יב,יג</B> יוחנן, השמיני, אלזבד, התשיעי. 
<B>א יב,יד</B> ירמיהו, העשירי, מכבניי, עשתי עשר.  {ס} 
<B>א יב,טו</B> אלה מבני-גד, ראשי הצבא; אחד למאה הקטן, והגדול לאלף. 
<B>א יב,טז</B> אלה הם, אשר עברו את-הירדן בחודש הראשון, והוא ממלא, על-כל-גדותיו; ויבריחו, את-כל-העמקים, למזרח, ולמערב.  {פ}</P>

<P><B>א יב,יז</B> ויבואו, מן-בני בנימין ויהודה, עד-למצד, לדויד. 
<B>א יב,יח</B> וייצא דויד, לפניהם, ויען ויאמר להם, אם-לשלום באתם אליי לעוזרני יהיה-לי עליכם לבב ליחד; ואם-לרמותני לצריי, בלא חמס בכפיי, ירא אלוהי אבותינו, ויוכח.  {ס} 
<B>א יב,יט</B> ורוח לבשה, את-עמשיי ראש השלישים, לך דויד ועימך בן-ישי, שלום שלום לך ושלום לעוזריך כי עזרך אלוהיך; ויקבלם דויד, וייתנם בראשי הגדוד.  {פ}</P>

<P><B>א יב,כ</B> וממנשה נפלו על-דויד, בבואו עם-פלשתים על-שאול למלחמה--ולא עזרום:  כי בעצה, שילחוהו סרני פלשתים לאמור, בראשינו, ייפול אל-אדוניו שאול. 
<B>א יב,כא</B> בלכתו אל-ציקלג, נפלו עליו ממנשה עדנח ויוזבד וידיעאל ומיכאל ויוזבד, ואליהוא, וצילתיי:  ראשי האלפים, אשר למנשה. 
<B>א יב,כב</B> והמה, עזרו עם-דויד על-הגדוד, כי-גיבורי חיל, כולם; ויהיו שרים, בצבא. 
<B>א יב,כג</B> כי לעת-יום ביום, יבואו על-דויד לעוזרו--עד-למחנה גדול, כמחנה אלוהים.  {פ}</P>

<P><B>א יב,כד</B> ואלה מספרי ראשי החלוץ, לצבא, באו על-דויד, חברונה:  להסב מלכות שאול, אליו--כפי יהוה.  {ס} 
<B>א יב,כה</B> בני יהודה, נושאי צינה ורומח--ששת אלפים ושמונה מאות, חלוצי צבא.  {ס} 
<B>א יב,כו</B> מן-בני שמעון, גיבורי חיל לצבא--שבעת אלפים, ומאה.  {ס} 
<B>א יב,כז</B> מן-בני, הלוי--ארבעת אלפים, ושש מאות.  {ס} 
<B>א יב,כח</B> ויהוידע, הנגיד לאהרון; ועימו, שלושת אלפים ושבע מאות.  {ס} 
<B>א יב,כט</B> וצדוק נער, גיבור חיל; ובית-אביו שרים, עשרים ושניים.  {ס} 
<B>א יב,ל</B> ומן-בני בנימין אחי שאול, שלושת אלפים; ועד-הנה, מרביתם, שומרים, משמרת בית שאול.  {ס} 
<B>א יב,לא</B> ומן-בני אפריים, עשרים אלף ושמונה מאות--גיבורי חיל, אנשי שמות לבית אבותם.  {ס} 
<B>א יב,לב</B> ומחצי מטה מנשה, שמונה עשר אלף, אשר ניקבו בשמות, לבוא להמליך את-דויד.  {ס} 
<B>א יב,לג</B> ומבני יששכר, יודעי בינה לעיתים, לדעת, מה-יעשה ישראל--ראשיהם מאתיים, וכל-אחיהם על-פיהם.  {ס} 
<B>א יב,לד</B> מזבולון יוצאי צבא, עורכי מלחמה בכל-כלי מלחמה--חמישים אלף:  ולעדור, בלא-לב ולב.  {ס} 
<B>א יב,לה</B> ומנפתלי, שרים אלף; ועימהם בצינה וחנית, שלושים ושבעה אלף.  {ס} 
<B>א יב,לו</B> ומן-הדני עורכי מלחמה, עשרים-ושמונה אלף ושש מאות.  {ס} 
<B>א יב,לז</B> ומאשר, יוצאי צבא לערוך מלחמה--ארבעים אלף.  {ס} 
<B>א יב,לח</B> ומעבר לירדן מן-הראובני והגדי וחצי שבט מנשה, בכול כלי צבא מלחמה--מאה ועשרים, אלף.  {ס} 
<B>א יב,לט</B> כל-אלה אנשי מלחמה, עודרי מערכה, בלבב שלם באו חברונה, להמליך את-דויד על-כל-ישראל; וגם כל-שרית ישראל, לב אחד--להמליך את-דויד. 
<B>א יב,מ</B> ויהיו-שם עם-דויד ימים שלושה, אוכלים ושותים:  כי-הכינו להם, אחיהם. 
<B>א יב,מא</B> וגם הקרובים-אליהם עד-יששכר וזבולון ונפתלי, מביאים לחם בחמורים ובגמלים ובפרדים ובבקר מאכל קמח דבילים וצימוקים ויין-ושמן ובקר וצאן--לרוב:  כי שמחה, בישראל.  {פ}</P>

<P><B>א יג,א</B> וייוועץ דויד, עם-שרי האלפים והמאות--לכל-נגיד. 
<B>א יג,ב</B> ויאמר דויד לכול קהל ישראל, אם-עליכם טוב ומן-יהוה אלוהינו נפרצה נשלחה על-אחינו הנשארים בכול ארצות ישראל, ועימהם הכוהנים והלויים, בערי מגרשיהם; וייקבצו, אלינו. 
<B>א יג,ג</B> ונסבה את-ארון אלוהינו, אלינו:  כי-לא דרשנוהו, בימי שאול. 
<B>א יג,ד</B> ויאמרו כל-הקהל, לעשות כן:  כי-ישר הדבר, בעיני כל-העם. 
<B>א יג,ה</B> ויקהל דויד את-כל-ישראל, מן-שיחור מצריים ועד-לבוא חמת, להביא את-ארון האלוהים, מקרית יערים. 
<B>א יג,ו</B> ויעל דויד וכל-ישראל בעלתה, אל-קרית יערים אשר ליהודה:  להעלות משם, את ארון האלוהים יהוה יושב הכרובים--אשר-נקרא שם. 
<B>א יג,ז</B> וירכיבו את-ארון האלוהים, על-עגלה חדשה, מבית, אבינדב; ועוזא ואחייו, נוהגים בעגלה. 
<B>א יג,ח</B> ודויד וכל-ישראל, משחקים לפני האלוהים--בכל-עוז; ובשירים ובכינורות ובנבלים ובתופים, ובמצלתיים ובחצוצרות. 
<B>א יג,ט</B> ויבואו, עד-גורן כידון; וישלח עוזא את-ידו, לאחוז את-הארון--כי שמטו, הבקר. 
<B>א יג,י</B> וייחר-אף יהוה, בעוזא, ויכהו, על אשר-שלח ידו על-הארון; וימת שם, לפני אלוהים. 
<B>א יג,יא</B> וייחר לדויד, כי-פרץ יהוה פרץ בעוזא; ויקרא למקום ההוא, פרץ עוזא, עד, היום הזה. 
<B>א יג,יב</B> ויירא דויד את-האלוהים, ביום ההוא לאמור:  היך אביא אליי, את ארון האלוהים. 
<B>א יג,יג</B> ולא-הסיר דויד את-הארון אליו, אל-עיר דויד; ויטהו, אל-בית עובד-אדום הגיתי. 
<B>א יג,יד</B> ויישב ארון האלוהים עם-בית עובד אדום, בביתו--שלושה חודשים; ויברך יהוה את-בית עובד-אדום, ואת-כל-אשר-לו.  {ס} 
<B>א יד,א</B> וישלח חורם מלך-צור מלאכים, אל-דויד, ועצי ארזים, וחרשי קיר וחרשי עצים--לבנות לו, בית. 
<B>א יד,ב</B> ויידע דויד, כי-הכינו יהוה למלך על-ישראל:  כי-נישאת למעלה מלכותו, בעבור עמו ישראל.  {ס} 
<B>א יד,ג</B> וייקח דויד עוד נשים, בירושלים; ויולד דויד עוד, בנים ובנות. 
<B>א יד,ד</B> ואלה שמות הילודים, אשר היו-לו בירושלים:  שמוע ושובב, נתן ושלמה. 
<B>א יד,ה</B> ויבחר ואלישוע, ואלפלט. 
<B>א יד,ו</B> ונוגה ונפג, ויפיע. 
<B>א יד,ז</B> ואלישמע ובעלידע, ואליפלט.  {פ}</P>

<P><B>א יד,ח</B> וישמעו פלשתים, כי-נמשח דויד למלך על-כל-ישראל, ויעלו כל-פלשתים, לבקש את-דויד; וישמע דויד, וייצא לפניהם. 
<B>א יד,ט</B> ופלשתים, באו; ויפשטו, בעמק רפאים. 
<B>א יד,י</B> וישאל דויד באלוהים, לאמור--האעלה על-פלשתים, ונתתם בידי; ויאמר לו יהוה עלה, ונתתים בידך. 
<B>א יד,יא</B> ויעלו בבעל-פרצים, ויכם שם דויד, ויאמר דויד, פרץ האלוהים את-אויביי בידי כפרץ מים; על-כן, קראו שם-המקום ההוא--בעל פרצים. 
<B>א יד,יב</B> ויעזבו שם, את-אלוהיהם; ויאמר דויד, ויישרפו באש.  {פ}</P>

<P><B>א יד,יג</B> ויוסיפו עוד פלשתים, ויפשטו בעמק. 
<B>א יד,יד</B> וישאל עוד דויד, באלוהים, ויאמר לו האלוהים, לא תעלה אחריהם:  הסב, מעליהם, ובאת להם, ממול הבכאים. 
<B>א יד,טו</B> ויהי כשומעך את-קול הצעדה, בראשי הבכאים--אז, תצא במלחמה:  כי-יצא האלוהים לפניך, להכות את-מחנה פלשתים. 
<B>א יד,טז</B> ויעש דויד, כאשר ציווהו האלוהים; ויכו את-מחנה פלשתים, מגבעון ועד-גזרה. 
<B>א יד,יז</B> וייצא שם-דויד, בכל-הארצות; ויהוה נתן את-פחדו, על-כל-הגויים. 
<B>א טו,א</B> ויעש-לו בתים, בעיר דויד; ויכן מקום לארון האלוהים, ויט-לו אוהל. 
<B>א טו,ב</B> אז, אמר דויד, לא לשאת את-ארון האלוהים, כי אם-הלויים:  כי-בם בחר יהוה, לשאת את-ארון יהוה ולשרתו--עד-עולם.  {פ}</P>

<P><B>א טו,ג</B> ויקהל דויד את-כל-ישראל, אל-ירושלים, להעלות את-ארון יהוה, אל-מקומו אשר-הכין לו. 
<B>א טו,ד</B> ויאסוף דויד את-בני אהרון, ואת-הלויים.  {ס} 
<B>א טו,ה</B> לבני, קהת--אוריאל השר, ואחיו מאה ועשרים.  {ס} 
<B>א טו,ו</B> לבני, מררי--עשיה השר, ואחיו מאתיים ועשרים.  {ס} 
<B>א טו,ז</B> לבני, גרשום--יואל השר, ואחיו מאה ושלושים.  {ס} 
<B>א טו,ח</B> לבני, אליצפן--שמעיה השר, ואחיו מאתיים.  {ס} 
<B>א טו,ט</B> לבני, חברון--אליאל השר, ואחיו שמונים.  {ס} 
<B>א טו,י</B> לבני, עוזיאל:  עמינדב השר--ואחיו, מאה ושנים עשר.  {פ}</P>

<P><B>א טו,יא</B> ויקרא דויד, לצדוק ולאביתר הכוהנים; וללויים, לאוריאל עשיה ויואל שמעיה, ואליאל, ועמינדב.  {ס} 
<B>א טו,יב</B> ויאמר להם, אתם ראשי האבות ללויים; התקדשו, אתם ואחיכם, והעליתם את ארון יהוה אלוהי ישראל, אל-הכינותי לו. 
<B>א טו,יג</B> כי למבראשונה, לא אתם--פרץ יהוה אלוהינו בנו, כי-לא דרשנוהו כמשפט. 
<B>א טו,יד</B> ויתקדשו, הכוהנים והלויים, להעלות, את-ארון יהוה אלוהי ישראל. 
<B>א טו,טו</B> וישאו בני-הלויים, את ארון האלוהים, כאשר ציווה משה, כדבר יהוה--בכתפם במוטות, עליהם.  {פ}</P>

<P><B>א טו,טז</B> ויאמר דויד, לשרי הלויים, להעמיד את-אחיהם המשוררים, בכלי-שיר נבלים וכינורות ומצלתיים--משמיעים להרים-בקול, לשמחה.  {פ}</P>

<P><B>א טו,יז</B> ויעמידו הלויים, את הימן בן-יואל, ומן-אחיו, אסף בן-ברכיהו;  {ס}  ומן-בני מררי אחיהם, איתן בן-קושיהו. 
<B>א טו,יח</B> ועימהם, אחיהם המשנים:  זכריהו בן ויעזיאל ושמירמות ויחיאל ועוני אליאב ובניהו ומעשיהו ומתיתיהו ואליפלהו ומקניהו ועובד אדום, ויעיאל--השוערים. 
<B>א טו,יט</B> והמשוררים, הימן אסף ואיתן--במצלתיים נחושת, להשמיע. 
<B>א טו,כ</B> וזכריה ועזיאל ושמירמות ויחיאל, ועוני ואליאב, ומעשיהו, ובניהו--בנבלים, על-עלמות. 
<B>א טו,כא</B> ומתיתיהו ואליפלהו, ומקניהו ועובד אדום, ויעיאל, ועזזיהו--בכינורות על-השמינית, לנצח. 
<B>א טו,כב</B> וכנניהו שר-הלויים, במשא--יסור, במשא, כי מבין, הוא. 
<B>א טו,כג</B> וברכיה, ואלקנה, שוערים, לארון. 
<B>א טו,כד</B> ושבניהו ויושפט ונתנאל ועמשיי וזכריהו ובניהו ואליעזר, הכוהנים, מחצרים בחצוצרות, לפני ארון האלוהים; ועובד אדום ויחייה, שוערים לארון. 
<B>א טו,כה</B> ויהי דויד וזקני ישראל, ושרי האלפים:  ההולכים, להעלות את-ארון ברית-יהוה מן-בית עובד-אדום--בשמחה.  {פ}</P>

<P><B>א טו,כו</B> ויהי, בעזור האלוהים, את-הלויים, נושאי ארון ברית-יהוה; ויזבחו שבעה-פרים, ושבעה אילים. 
<B>א טו,כז</B> ודויד מכורבל במעיל בוץ, וכל-הלויים הנושאים את-הארון, והמשוררים, וכנניה השר המשא המשוררים; ועל-דויד, איפוד בד. 
<B>א טו,כח</B> וכל-ישראל, מעלים את-ארון ברית-יהוה, בתרועה ובקול שופר, ובחצוצרות ובמצלתיים; משמיעים, בנבלים וכינורות. 
<B>א טו,כט</B> ויהי, ארון ברית יהוה, בא, עד-עיר דויד; ומיכל בת-שאול נשקפה בעד החלון, ותרא את-המלך דויד מרקד ומשחק, ותיבז לו, בליבה.  {פ}</P>

<P><B>א טז,א</B> ויביאו, את-ארון האלוהים, ויציגו אותו, בתוך האוהל אשר נטה-לו דויד; ויקריבו עולות ושלמים, לפני האלוהים. 
<B>א טז,ב</B> ויכל דויד, מהעלות העולה והשלמים; ויברך את-העם, בשם יהוה. 
<B>א טז,ג</B> ויחלק לכל-איש ישראל, מאיש ועד-אישה--לאיש, כיכר-לחם, ואשפר, ואשישה. 
<B>א טז,ד</B> וייתן לפני ארון יהוה, מן-הלויים--משרתים; ולהזכיר ולהודות ולהלל, ליהוה אלוהי ישראל.  {ס} 
<B>א טז,ה</B> אסף הראש, ומשנהו זכריה; יעיאל ושמירמות ויחיאל ומתיתיה ואליאב ובניהו ועובד אדום ויעיאל, בכלי נבלים ובכינורות, ואסף, במצלתיים משמיע. 
<B>א טז,ו</B> ובניהו ויחזיאל, הכוהנים--בחצוצרות תמיד, לפני ארון ברית-האלוהים. 
<B>א טז,ז</B> ביום ההוא, אז נתן דויד בראש, להודות, ליהוה--ביד-אסף, ואחיו.  {ש}</P>

<P><B>א טז,ח</B> הודו ליהוה, קראו בשמו--  {ס}  הודיעו בעמים, עלילותיו.  {ר}<BR>
<B>א טז,ט</B> שירו לו, זמרו-לו--  {ס}  שיחו, בכל-נפלאותיו.  {ר}<BR>
<B>א טז,י</B> התהללו, בשם קודשו--  {ס}  ישמח, לב מבקשי יהוה.  {ר}<BR>
<B>א טז,יא</B> דרשו יהוה, ועוזו--  {ס}  בקשו פניו, תמיד.  {ר}<BR>
<B>א טז,יב</B> זכרו, נפלאותיו אשר עשה--  {ס}  מופתיו, ומשפטי-פיהו.  {ר}<BR>
<B>א טז,יג</B> זרע, ישראל עבדו--  {ס}  בני יעקוב, בחיריו.  {ר}<BR>
<B>א טז,יד</B> הוא, יהוה אלוהינו--  {ס}  בכל-הארץ, משפטיו.  {ר}<BR>
<B>א טז,טו</B> זכרו לעולם, בריתו--  {ס}  דבר ציווה, לאלף דור.  {ר}<BR>
<B>א טז,טז</B> אשר כרת, את-אברהם--  {ס}  ושבועתו, ליצחק.  {ר}<BR>
<B>א טז,יז</B> ויעמידהא ליעקוב, לחוק--  {ס}  לישראל, ברית עולם.  {ר}<BR>
<B>א טז,יח</B> לאמור, לך אתן ארץ-כנען--  {ס}  חבל, נחלתכם.  {ר}<BR>
<B>א טז,יט</B> בהיותכם, מתי מספר--  {ס}  כמעט, וגרים בה.  {ר}<BR>
<B>א טז,כ</B> ויתהלכו, מגוי אל-גוי--  {ס}  ומממלכה, אל-עם אחר.  {ר}<BR>
<B>א טז,כא</B> לא-הניח לאיש, לעושקם--  {ס}  ויוכח עליהם, מלכים.  {ר}<BR>
<B>א טז,כב</B> אל-תיגעו, במשיחיי--  {ס}  ובנביאיי, אל-תרעו.  {ר}<BR> {ש}</P>

<P><B>א טז,כג</B> שירו ליהוה, כל-הארץ--  {ס}  בשרו מיום-אל-יום, ישועתו.  {ר}<BR>
<B>א טז,כד</B> ספרו בגויים, את-כבודו--  {ס}  בכל-העמים, נפלאותיו.  {ר}<BR>
<B>א טז,כה</B> כי גדול יהוה ומהולל, מאוד--  {ס}  ונורא הוא, על-כל-אלוהים.  {ר}<BR>
<B>א טז,כו</B> כי כל-אלוהי העמים, אלילים--  {ס}  ויהוה, שמיים עשה.  {ר}<BR>
<B>א טז,כז</B> הוד והדר, לפניו--  {ס}  עוז וחדווה, במקומו.  {ר}<BR>
<B>א טז,כח</B> הבו ליהוה, משפחות עמים--  {ס}  הבו ליהוה, כבוד ועוז.  {ר}<BR>
<B>א טז,כט</B> הבו ליהוה, כבוד שמו;  {ס}  שאו מנחה, ובואו לפניו--  {ר}<BR> השתחוו ליהוה, בהדרת-קודש.  {ס} 
<B>א טז,ל</B> חילו מלפניו, כל-הארץ--  {ר}<BR> אף-תיכון תבל, בל-תימוט.  {ס} 
<B>א טז,לא</B> ישמחו השמיים, ותגל הארץ--  {ר}<BR> ויאמרו בגויים, יהוה מלך.  {ס} 
<B>א טז,לב</B> ירעם הים, ומלואו--  {ר}<BR> יעלוץ השדה, וכל-אשר-בו.  {ס} 
<B>א טז,לג</B> אז ירננו, עצי היער:  {ר}<BR> מלפני יהוה--כי-בא, לשפוט את-הארץ.  {ס} 
<B>א טז,לד</B> הודו ליהוה, כי טוב--  {ר}<BR> כי לעולם, חסדו.  {ס} 
<B>א טז,לה</B> ואמרו--הושיענו אלוהי ישענו,  {ר}<BR> וקבצנו והצילנו מן-הגויים:  {ס}  להודות לשם קודשך,  {ר}<BR> להשתבח בתהילתך.  {ס} 
<B>א טז,לו</B> ברוך יהוה, אלוהי ישראל--  {ר}<BR> מן-העולם, ועד העולם; ויאמרו כל-העם, אמן--  {ס}  והלל, ליהוה.  {ר}<BR> {ש}</P>

<P><B>א טז,לז</B> ויעזוב-שם, לפני ארון ברית-יהוה, לאסף, ולאחיו:  לשרת לפני הארון, תמיד--לדבר-יום ביומו. 
<B>א טז,לח</B> ועובד אדום ואחיהם, שישים ושמונה;  {ס}  ועובד אדום בן-ידיתון וחוסה, לשוערים. 
<B>א טז,לט</B> ואת צדוק הכוהן, ואחיו הכוהנים, לפני, משכן יהוה--בבמה, אשר בגבעון. 
<B>א טז,מ</B> להעלות עולות ליהוה על-מזבח העולה, תמיד--לבוקר ולערב; ולכל-הכתוב בתורת יהוה, אשר ציווה על-ישראל. 
<B>א טז,מא</B> ועימהם, הימן וידותון, ושאר הברורים, אשר ניקבו בשמות--להודות, ליהוה, כי לעולם, חסדו. 
<B>א טז,מב</B> ועימהם הימן וידותון חצוצרות ומצלתיים, למשמיעים, וכלי, שיר האלוהים; ובני ידותון, לשער. 
<B>א טז,מג</B> וילכו כל-העם, איש לביתו; וייסוב דויד, לברך את-ביתו.  {פ}</P>

<P><B>א יז,א</B> ויהי, כאשר ישב דויד בביתו; ויאמר דויד אל-נתן הנביא, הנה אנוכי יושב בבית הארזים, וארון ברית-יהוה, תחת יריעות. 
<B>א יז,ב</B> ויאמר נתן אל-דויד, כול אשר בלבבך עשה:  כי האלוהים, עימך.  {ס} 
<B>א יז,ג</B> ויהי, בלילה ההוא; ויהי, דבר-אלוהים, אל-נתן, לאמור. 
<B>א יז,ד</B> לך ואמרת אל-דויד עבדי, כה אמר יהוה:  לא אתה תבנה-לי הבית, לשבת. 
<B>א יז,ה</B> כי לא ישבתי, בבית, מן-היום אשר העליתי את-ישראל, עד היום הזה; ואהיה מאוהל אל-אוהל, וממשכן. 
<B>א יז,ו</B> בכול אשר-התהלכתי, בכל-ישראל, הדבר דיברתי את-אחד שופטי ישראל, אשר ציוויתי לרעות את-עמי לאמור:  למה לא-בניתם לי, בית ארזים. 
<B>א יז,ז</B> ועתה כה-תאמר לעבדי לדויד,  {ס}  כה אמר יהוה צבאות, אני לקחתיך מן-הנווה, מן-אחרי הצאן--להיות נגיד, על עמי ישראל. 
<B>א יז,ח</B> ואהיה עימך, בכול אשר הלכת, ואכרית את-כל-אויביך, מפניך; ועשיתי לך שם, כשם הגדולים אשר בארץ. 
<B>א יז,ט</B> ושמתי מקום לעמי ישראל ונטעתיהו, ושכן תחתיו, ולא ירגז, עוד; ולא-יוסיפו בני-עוולה לבלותו, כאשר בראשונה. 
<B>א יז,י</B> ולמימים, אשר ציוויתי שופטים על-עמי ישראל, והכנעתי, את-כל-אויביך; ואגיד לך, ובית יבנה-לך יהוה. 
<B>א יז,יא</B> והיה, כי-מלאו ימיך ללכת עם-אבותיך, והקימותי את-זרעך אחריך, אשר יהיה מבניך; והכינותי, את-מלכותו. 
<B>א יז,יב</B> הוא יבנה-לי, בית; וכוננתי את-כיסאו, עד-עולם. 
<B>א יז,יג</B> אני אהיה-לו לאב, והוא יהיה-לי לבן; וחסדי, לא-אסיר מעימו, כאשר הסירותי, מאשר היה לפניך. 
<B>א יז,יד</B> והעמדתיהו בביתי ובמלכותי, עד-העולם; וכיסאו, יהיה נכון עד-עולם. 
<B>א יז,טו</B> ככול הדברים האלה, וככול החזון הזה--כן דיבר נתן, אל-דויד.  {פ}</P>

<P><B>א יז,טז</B> ויבוא המלך דויד, ויישב לפני יהוה; ויאמר, מי-אני יהוה אלוהים ומי ביתי, כי הביאותני, עד-הלום. 
<B>א יז,יז</B> ותקטן זאת בעיניך אלוהים, ותדבר על-בית-עבדך למרחוק; וראיתני, כתור האדם המעלה--יהוה אלוהים. 
<B>א יז,יח</B> מה-יוסיף עוד דויד אליך, לכבוד את-עבדך; ואתה, את-עבדך ידעת. 
<B>א יז,יט</B> יהוה--בעבור עבדך וכליבך, עשית את כל-הגדולה הזאת:  להודיע, את-כל-הגדולות. 
<B>א יז,כ</B> יהוה אין כמוך, ואין אלוהים זולתך, בכול אשר-שמענו, באוזנינו. 
<B>א יז,כא</B> ומי כעמך ישראל, גוי אחד בארץ:  אשר הלך האלוהים לפדות לו עם, לשום לך שם גדולות ונוראות--לגרש מפני עמך אשר-פדית ממצריים, גויים. 
<B>א יז,כב</B> ותיתן את-עמך ישראל לך, לעם--עד-עולם; ואתה יהוה, היית להם לאלוהים. 
<B>א יז,כג</B> ועתה יהוה--הדבר אשר דיברת על-עבדך ועל-ביתו, ייאמן עד-עולם; ועשה, כאשר דיברת. 
<B>א יז,כד</B> וייאמן ויגדל שמך עד-עולם, לאמור--יהוה צבאות אלוהי ישראל, אלוהים לישראל; ובית-דויד עבדך, נכון לפניך. 
<B>א יז,כה</B> כי אתה אלוהיי, גלית את-אוזן עבדך, לבנות לו, בית; על-כן מצא עבדך, להתפלל לפניך. 
<B>א יז,כו</B> ועתה יהוה, אתה-הוא האלוהים; ותדבר, על-עבדך, הטובה, הזאת. 
<B>א יז,כז</B> ועתה, הואלת לברך את-בית עבדך, להיות לעולם, לפניך:  כי-אתה יהוה בירכת, ומבורך לעולם.  {פ}</P>

<P><B>א יח,א</B> ויהי, אחרי-כן, ויך דויד את-פלשתים, ויכניעם; וייקח את-גת ובנותיה, מיד פלשתים. 
<B>א יח,ב</B> ויך, את-מואב; ויהיו מואב עבדים לדויד, נושאי מנחה. 
<B>א יח,ג</B> ויך דויד את-הדדעזר מלך-צובה, חמתה, בלכתו, להציב ידו בנהר-פרת. 
<B>א יח,ד</B> וילכוד דויד ממנו אלף רכב, ושבעת אלפים פרשים, ועשרים אלף, איש רגלי; ויעקר דויד את-כל-הרכב, ויותר ממנו מאה רכב. 
<B>א יח,ה</B> ויבוא, ארם דרמשק, לעזור, להדדעזר מלך צובה; ויך דויד בארם, עשרים-ושניים אלף איש. 
<B>א יח,ו</B> וישם דויד, בארם דרמשק, ויהי ארם לדויד, עבדים נושאי מנחה; ויושע יהוה לדויד, בכול אשר הלך. 
<B>א יח,ז</B> וייקח דויד, את שלטי הזהב, אשר היו, על עבדי הדדעזר; ויביאם, ירושלים. 
<B>א יח,ח</B> ומטבחת ומיכון ערי הדדעזר, לקח דויד נחושת רבה מאוד; בה עשה שלמה, את-ים הנחושת ואת-העמודים, ואת, כלי הנחושת.  {פ}</P>

<P><B>א יח,ט</B> וישמע, תועו מלך חמת:  כי הכה דויד, את-כל-חיל הדדעזר מלך-צובה. 
<B>א יח,י</B> וישלח את-הדורם-בנו אל-המלך-דויד לשאול-לו לשלום ולברכו, על אשר נלחם בהדדעזר ויכהו--כי-איש מלחמות תועו, היה הדדעזר; וכול, כלי זהב וכסף--ונחושת. 
<B>א יח,יא</B> גם-אותם, הקדיש המלך דויד ליהוה, עם-הכסף והזהב, אשר נשא מכל-הגויים--מאדום וממואב ומבני עמון, ומפלשתים ומעמלק. 
<B>א יח,יב</B> ואבשי בן-צרויה, הכה את-אדום בגיא המלח, שמונה עשר, אלף. 
<B>א יח,יג</B> וישם באדום נציבים, ויהיו כל-אדום עבדים לדויד; ויושע יהוה את-דויד, בכול אשר הלך. 
<B>א יח,יד</B> וימלוך דויד, על-כל-ישראל; ויהי, עושה משפט וצדקה--לכל-עמו. 
<B>א יח,טו</B> ויואב בן-צרויה, על-הצבא; ויהושפט בן-אחילוד, מזכיר. 
<B>א יח,טז</B> וצדוק בן-אחיטוב ואבימלך בן-אביתר, כוהנים; ושוושא, סופר. 
<B>א יח,יז</B> ובניהו, בן-יהוידע, על-הכרתי, והפלתי; ובני-דויד הראשונים, ליד המלך.  {פ}</P>

<P><B>א יט,א</B> ויהי, אחרי-כן, וימת, נחש מלך בני-עמון; וימלוך בנו, תחתיו. 
<B>א יט,ב</B> ויאמר דויד אעשה-חסד עם-חנון בן-נחש, כי-עשה אביו עימי חסד, וישלח דויד מלאכים, לנחמו על-אביו; ויבואו עבדי דויד אל-ארץ בני-עמון, אל-חנון--לנחמו. 
<B>א יט,ג</B> ויאמרו שרי בני-עמון לחנון, המכבד דויד את-אביך בעיניך, כי-שלח לך, מנחמים; הלוא בעבור לחקור ולהפוך ולרגל, הארץ, באו עבדיו, אליך. 
<B>א יט,ד</B> וייקח חנון את-עבדי דויד, ויגלחם, ויכרות את-מדוויהם בחצי, עד-המפשעה; וישלחם. 
<B>א יט,ה</B> וילכו ויגידו לדויד על-האנשים וישלח לקראתם, כי-היו האנשים נכלמים מאוד; ויאמר המלך שבו בירחו, עד אשר-יצמח זקנכם ושבתם.  {ס} 
<B>א יט,ו</B> ויראו בני עמון, כי התבאשו עם-דויד; וישלח חנון ובני עמון אלף כיכר-כסף, לשכור להם מן-ארם נהריים ומן-ארם מעכה ומצובה, רכב, ופרשים. 
<B>א יט,ז</B> וישכרו להם שניים ושלושים אלף רכב, ואת-מלך מעכה ואת-עמו, ויבואו, ויחנו לפני מידבא;  {ס}  ובני עמון, נאספו מעריהם, ויבואו, למלחמה.  {ס} 
<B>א יט,ח</B> וישמע, דויד; וישלח, את-יואב, ואת כל-צבא, הגיבורים. 
<B>א יט,ט</B> וייצאו בני עמון, ויערכו מלחמה פתח העיר; והמלכים אשר-באו, לבדם בשדה. 
<B>א יט,י</B> וירא יואב, כי-הייתה פני-המלחמה אליו--פנים ואחור; ויבחר, מכל-בחור בישראל, ויערוך, לקראת ארם. 
<B>א יט,יא</B> ואת, יתר העם, נתן, ביד אבשי אחיו; ויערכו, לקראת בני עמון. 
<B>א יט,יב</B> ויאמר, אם-תחזק ממני ארם--והיית לי, לתשועה;  {ס}  ואם-בני עמון יחזקו ממך, והושעתיך. 
<B>א יט,יג</B> חזק ונתחזקה בעד-עמנו, ובעד ערי אלוהינו; ויהוה, הטוב בעיניו יעשה. 
<B>א יט,יד</B> וייגש יואב והעם אשר-עימו, לפני ארם--למלחמה; וינוסו, מפניו. 
<B>א יט,טו</B> ובני עמון ראו, כי-נס ארם, וינוסו גם-הם מפני אבשי אחיו, ויבואו העירה; ויבוא יואב, ירושלים.  {ס} 
<B>א יט,טז</B> וירא ארם, כי ניגפו לפני ישראל, וישלחו מלאכים, ויוציאו את-ארם אשר מעבר הנהר; ושופך שר-צבא הדדעזר, לפניהם. 
<B>א יט,יז</B> ויוגד לדויד, ויאסוף את-כל-ישראל ויעבור הירדן, ויבוא אליהם, ויערוך אליהם; ויערוך דויד לקראת ארם, מלחמה, ויילחמו, עימו. 
<B>א יט,יח</B> וינס ארם, מלפני ישראל, ויהרוג דויד מארם שבעת אלפים רכב, וארבעים אלף איש רגלי; ואת שופך שר-הצבא, המית. 
<B>א יט,יט</B> ויראו עבדי הדדעזר, כי ניגפו לפני ישראל, וישלימו עם-דויד, ויעבדוהו; ולא-אבה ארם, להושיע את-בני-עמון עוד.  {ס} 
<B>א כ,א</B> ויהי לעת תשובת השנה לעת צאת המלכים, וינהג יואב את-חיל הצבא וישחת את-ארץ בני-עמון ויבוא ויצר את-רבה, ודויד, יושב בירושלים; ויך יואב את-רבה, ויהרסהא. 
<B>א כ,ב</B> וייקח דויד את-עטרת-מלכם מעל ראשו וימצאה משקל כיכר-זהב, ובה אבן יקרה, ותהי, על-ראש דויד; ושלל העיר הוציא, הרבה מאוד. 
<B>א כ,ג</B> ואת-העם אשר-בה הוציא, וישר במגרה ובחריצי הברזל ובמגרות, וכן יעשה דויד, לכול ערי בני-עמון; וישב דויד וכל-העם, ירושלים.  {ס} 
<B>א כ,ד</B> ויהי, אחרי-כן, ותעמוד מלחמה בגזר, עם-פלשתים; אז הכה סיבכיי החושתי, את-סיפיי מילידי הרפאים--וייכנעו. 
<B>א כ,ה</B> ותהי-עוד מלחמה, את-פלשתים; ויך אלחנן בן-יעיר, את-לחמי אחי גולית הגיתי--ועץ חניתו, כמנור אורגים.  {ס} 
<B>א כ,ו</B> ותהי-עוד מלחמה, בגת; ויהי איש מידה, ואצבעותיו שש-ושש עשרים וארבע, וגם-הוא, נולד להרפא. 
<B>א כ,ז</B> ויחרף, את-ישראל; ויכהו, יהונתן, בן-שמעא, אחי דויד. 
<B>א כ,ח</B> אל נולדו להרפא, בגת; וייפלו ביד-דויד, וביד-עבדיו.  {פ}</P>

<P><B>א כא,א</B> ויעמוד שטן, על-ישראל; ויסת, את-דויד, למנות, את-ישראל. 
<B>א כא,ב</B> ויאמר דויד אל-יואב, ואל-שרי העם, לכו ספרו את-ישראל, מבאר שבע ועד-דן; והביאו אליי, ואדעה את-מספרם. 
<B>א כא,ג</B> ויאמר יואב, יוסף יהוה על-עמו כהם מאה פעמים--הלוא אדוני המלך, כולם לאדוני לעבדים; למה יבקש זאת אדוני, למה יהיה לאשמה לישראל. 
<B>א כא,ד</B> ודבר-המלך, חזק על-יואב; וייצא יואב, ויתהלך בכל-ישראל, ויבוא, ירושלים. 
<B>א כא,ה</B> וייתן יואב את-מספר מפקד-העם, אל-דויד; ויהי כל-ישראל אלף אלפים ומאה אלף איש, שולף חרב, ויהודה, ארבע מאות ושבעים אלף איש שולף חרב. 
<B>א כא,ו</B> ולוי, ובנימין, לא פקד, בתוכם:  כי-נתעב דבר-המלך, את-יואב. 
<B>א כא,ז</B> ויירע בעיני האלוהים, על-הדבר הזה; ויך, את-ישראל.  {ס} 
<B>א כא,ח</B> ויאמר דויד, אל-האלוהים, חטאתי מאוד, אשר עשיתי את-הדבר הזה; ועתה, העבר-נא את-עוון עבדך, כי נסכלתי, מאוד.  {פ}</P>

<P><B>א כא,ט</B> וידבר יהוה אל-גד, חוזה דויד לאמור. 
<B>א כא,י</B> לך ודיברת אל-דויד לאמור, כה אמר יהוה, שלוש, אני נוטה עליך:  בחר-לך אחת מהנה, ואעשה-לך. 
<B>א כא,יא</B> ויבוא גד, אל-דויד; ויאמר לו כה-אמר יהוה, קבל-לך. 
<B>א כא,יב</B> אם-שלוש שנים רעב, ואם-שלושה חודשים נספה מפני-צריך וחרב אויביך למשגת, ואם-שלושת ימים חרב יהוה ודבר בארץ, ומלאך יהוה משחית בכל-גבול ישראל:  ועתה ראה, מה-אשיב את-שולחי דבר.  {ס} 
<B>א כא,יג</B> ויאמר דויד אל-גד, צר-לי מאוד; אפלה-נא ביד-יהוה, כי-רבים רחמיו מאוד, וביד-אדם, אל-אפול. 
<B>א כא,יד</B> וייתן יהוה דבר, בישראל; וייפול, מישראל, שבעים אלף, איש. 
<B>א כא,טו</B> וישלח האלוהים מלאך לירושלים, להשחיתה, וכהשחית ראה יהוה ויינחם על-הרעה, ויאמר למלאך המשחית רב עתה הרף ידך; ומלאך יהוה עומד, עם-גורן אורנן היבוסי.  {ס} 
<B>א כא,טז</B> ויישא דויד את-עיניו, וירא את-מלאך יהוה עומד בין הארץ ובין השמיים, וחרבו שלופה בידו, נטויה על-ירושלים; וייפול דויד והזקנים מכוסים בשקים, על-פניהם. 
<B>א כא,יז</B> ויאמר דויד אל-האלוהים הלוא אני אמרתי למנות בעם, ואני-הוא אשר-חטאתי והרע הרעותי, ואלה הצאן, מה עשו; יהוה אלוהיי, תהי נא ידך בי ובבית אבי, ובעמך, לא למגפה.  {ס} 
<B>א כא,יח</B> ומלאך יהוה אמר אל-גד, לאמור לדויד:  כי יעלה דויד, להקים מזבח ליהוה, בגורן, אורנן היבוסי. 
<B>א כא,יט</B> ויעל דויד בדבר-גד, אשר דיבר בשם יהוה. 
<B>א כא,כ</B> וישב אורנן, וירא את-המלאך, וארבעת בניו עימו, מתחבאים; ואורנן, דש חיטים. 
<B>א כא,כא</B> ויבוא דויד, עד-אורנן; ויבט אורנן, וירא את-דויד, וייצא מן-הגורן, וישתחו לדויד אפיים ארצה. 
<B>א כא,כב</B> ויאמר דויד אל-אורנן, תנה-לי מקום הגורן, ואבנה-בו מזבח, ליהוה; בכסף מלא תנהו לי, ותיעצר המגפה מעל העם. 
<B>א כא,כג</B> ויאמר אורנן אל-דויד קח-לך, ויעש אדוני המלך הטוב בעיניו; ראה נתתי הבקר לעולות, והמוריגים לעצים והחיטים למנחה--הכול נתתי. 
<B>א כא,כד</B> ויאמר המלך דויד, לאורנן, לא, כי-קנה אקנה בכסף מלא:  כי לא-אשא אשר-לך, ליהוה, והעלות עולה, חינם. 
<B>א כא,כה</B> וייתן דויד לאורנן, במקום, שקלי זהב, משקל שש מאות. 
<B>א כא,כו</B> וייבן שם דויד מזבח ליהוה, ויעל עולות ושלמים; ויקרא, אל-יהוה, ויענהו באש מן-השמיים, על מזבח העולה.  {ס} 
<B>א כא,כז</B> ויאמר יהוה למלאך, וישב חרבו אל-נדנה. 
<B>א כא,כח</B> בעת ההיא--בראות דויד כי-ענהו יהוה, בגורן אורנן היבוסי; ויזבח, שם. 
<B>א כא,כט</B> ומשכן יהוה אשר-עשה משה במדבר, ומזבח העולה--בעת ההיא:  בבמה, בגבעון. 
<B>א כא,ל</B> ולא-יכול דויד ללכת לפניו, לדרוש אלוהים:  כי נבעת--מפני, חרב מלאך יהוה.  {ס} 
<B>א כב,א</B> ויאמר דויד--זה הוא, בית יהוה האלוהים; וזה-מזבח לעולה, לישראל.  {פ}</P>

<P><B>א כב,ב</B> ויאמר דויד--לכנוס את-הגרים, אשר בארץ ישראל; ויעמד חוצבים, לחצוב אבני גזית, לבנות, בית האלוהים. 
<B>א כב,ג</B> וברזל לרוב למסמרים לדלתות השערים, ולמחברות--הכין דויד; ונחושת לרוב, אין משקל. 
<B>א כב,ד</B> ועצי ארזים, לאין מספר:  כי-הביאו הצידונים והצורים עצי ארזים, לרוב--לדויד.  {פ}</P>

<P><B>א כב,ה</B> ויאמר דויד, שלמה בני נער ורך, והבית לבנות ליהוה להגדיל למעלה לשם ולתפארת לכל-הארצות, אכינה נא לו; ויכן דויד לרוב, לפני מותו. 
<B>א כב,ו</B> ויקרא, לשלמה בנו; ויצווהו לבנות בית, ליהוה אלוהי ישראל.  {ס} 
<B>א כב,ז</B> ויאמר דויד, לשלמה:  בני--אני היה עם-לבבי, לבנות בית לשם יהוה אלוהיי. 
<B>א כב,ח</B> ויהי עליי דבר-יהוה, לאמור, דם לרוב שפכת, ומלחמות גדולות עשית:  לא-תבנה בית, לשמי--כי דמים רבים, שפכת ארצה לפניי. 
<B>א כב,ט</B> הנה-בן נולד לך, הוא יהיה איש מנוחה, והניחותי לו מכל-אויביו, מסביב:  כי שלמה יהיה שמו, ושלום ושקט אתן על-ישראל בימיו. 
<B>א כב,י</B> הוא-יבנה בית, לשמי, והוא יהיה-לי לבן, ואני-לו לאב; והכינותי כיסא מלכותו, על-ישראל--עד-עולם. 
<B>א כב,יא</B> עתה בני, יהי יהוה עימך; והצלחת, ובנית בית יהוה אלוהיך, כאשר, דיבר עליך. 
<B>א כב,יב</B> אך ייתן-לך יהוה שכל ובינה, ויצווך על-ישראל, ולשמור, את-תורת יהוה אלוהיך. 
<B>א כב,יג</B> אז תצליח--אם-תשמור לעשות את-החוקים ואת-המשפטים, אשר ציווה יהוה את-משה על-ישראל; חזק ואמץ, אל-תירא ואל-תיחת. 
<B>א כב,יד</B> והנה בעוניי הכינותי לבית-יהוה, זהב כיכרים מאה-אלף וכסף אלף אלפים כיכרים, ולנחושת ולברזל אין משקל, כי לרוב היה; ועצים ואבנים הכינותי, ועליהם תוסיף. 
<B>א כב,טו</B> ועימך לרוב, עושי מלאכה--חוצבים, וחרשי אבן ועץ; וכל-חכם, בכל-מלאכה. 
<B>א כב,טז</B> לזהב לכסף ולנחושת ולברזל, אין מספר; קום ועשה, ויהי יהוה עימך. 
<B>א כב,יז</B> ויצו דויד לכל-שרי ישראל, לעזור לשלמה בנו.  {ס} 
<B>א כב,יח</B> הלוא יהוה אלוהיכם עימכם, והניח לכם מסביב:  כי נתן בידי, את יושבי הארץ, ונכבשה הארץ לפני יהוה, ולפני עמו. 
<B>א כב,יט</B> עתה, תנו לבבכם ונפשכם, לדרוש, ליהוה אלוהיכם; וקומו, ובנו את-מקדש יהוה האלוהים, להביא את-ארון ברית-יהוה וכלי קודש האלוהים, לבית הנבנה לשם-יהוה.  {פ}</P>

<P><B>א כג,א</B> ודויד זקן, ושבע ימים; וימלך את-שלמה בנו, על-ישראל. 
<B>א כג,ב</B> ויאסוף את-כל-שרי ישראל, והכוהנים והלויים. 
<B>א כג,ג</B> וייספרו, הלויים, מבן שלושים שנה, ומעלה; ויהי מספרם לגולגלותם לגברים, שלושים ושמונה אלף. 
<B>א כג,ד</B> מאלה, לנצח על-מלאכת בית-יהוה, עשרים וארבעה, אלף; ושוטרים ושופטים, ששת אלפים. 
<B>א כג,ה</B> וארבעת אלפים, שוערים; וארבעת אלפים, מהללים ליהוה, בכלים, אשר עשיתי להלל.  {ס} 
<B>א כג,ו</B> ויחלקם דויד, מחלקות;  {ס}  לבני לוי, לגרשון קהת ומררי.  {ס} 
<B>א כג,ז</B> לגרשוני, לעדן ושמעי.  {ס} 
<B>א כג,ח</B> בני לעדן, הראש יחיאל וזיתם ויואל--שלושה.  {ס} 
<B>א כג,ט</B> בני שמעי, שלומית וחזיאל והרן--שלושה; אלה ראשי האבות, ללעדן.  {ס} 
<B>א כג,י</B> ובני שמעי--יחת זינא, ויעוש ובריעה; אלה בני-שמעי, ארבעה. 
<B>א כג,יא</B> ויהי-יחת הראש, וזיזה השני; ויעוש ובריעה, לא-הרבו בנים, ויהיו לבית אב, לפקודה אחת.  {ס} 
<B>א כג,יב</B> בני קהת, עמרם יצהר חברון ועוזיאל--ארבעה.  {ס} 
<B>א כג,יג</B> בני עמרם, אהרון ומשה; וייבדל אהרון להקדישו קודש קודשים הוא-ובניו, עד-עולם--להקטיר לפני יהוה לשרתו ולברך בשמו, עד-עולם. 
<B>א כג,יד</B> ומשה, איש האלוהים--בניו, ייקראו על-שבט הלוי.  {ס} 
<B>א כג,טו</B> בני משה, גרשום ואליעזר. 
<B>א כג,טז</B> בני גרשום, שבואל הראש. 
<B>א כג,יז</B> ויהיו בני-אליעזר, רחביה הראש; ולא-היה לאליעזר בנים אחרים, ובני רחביה רבו למעלה.  {ס} 
<B>א כג,יח</B> בני יצהר, שלומית הראש. 
<B>א כג,יט</B> בני, חברון--ירייהו הראש, אמריה השני, יחזיאל השלישי, ויקמעם הרביעי. 
<B>א כג,כ</B> בני, עוזיאל--מיכה הראש, ויישייה השני. 
<B>א כג,כא</B> בני מררי מחלי ומושי, בני מחלי אלעזר וקיש. 
<B>א כג,כב</B> וימת, אלעזר, ולא-היו לו בנים, כי אם-בנות; ויישאום בני-קיש, אחיהם. 
<B>א כג,כג</B> בני מושי, מחלי ועדר וירמות--שלושה.  {ס} 
<B>א כג,כד</B> אלה בני-לוי לבית אבותיהם ראשי האבות לפקודיהם, במספר שמות לגולגלותם, עושי המלאכה, לעבודת בית יהוה--מבן עשרים שנה, ומעלה. 
<B>א כג,כה</B> כי אמר דויד, הניח יהוה אלוהי-ישראל לעמו; וישכון בירושלים, עד-לעולם. 
<B>א כג,כו</B> וגם, ללויים--אין-לשאת את-המשכן ואת-כל-כליו, לעבודתו. 
<B>א כג,כז</B> כי בדברי דויד האחרונים, המה מספר בני-לוי, מבן עשרים שנה, ולמעלה. 
<B>א כג,כח</B> כי מעמדם ליד-בני אהרון, לעבודת בית יהוה, על-החצרות ועל-הלשכות, ועל-טוהרת לכל-קודש--ומעשה, עבודת בית האלוהים. 
<B>א כג,כט</B> וללחם המערכת ולסולת למנחה, ולרקיקי המצות, ולמחבת, ולמורבכת; ולכל-משורה, ומידה. 
<B>א כג,ל</B> ולעמוד בבוקר בבוקר, להודות ולהלל ליהוה; וכן, לערב. 
<B>א כג,לא</B> ולכול העלות עולות, ליהוה, לשבתות, לחודשים ולמועדים--במספר כמשפט עליהם תמיד, לפני יהוה. 
<B>א כג,לב</B> ושמרו את-משמרת אוהל-מועד, ואת משמרת הקודש, ומשמרת, בני אהרון אחיהם--לעבודת, בית יהוה.  {פ}</P>

<P><B>א כד,א</B> ולבני אהרון, מחלקותם:  בני אהרון--נדב ואביהוא, אלעזר ואיתמר. 
<B>א כד,ב</B> וימת נדב ואביהוא לפני אביהם, ובנים לא-היו להם; ויכהנו, אלעזר ואיתמר. 
<B>א כד,ג</B> ויחלקם דויד--וצדוק מן-בני אלעזר, ואחימלך מן-בני איתמר:  לפקודתם, בעבודתם. 
<B>א כד,ד</B> ויימצאו בני-אלעזר רבים לראשי הגברים, מן-בני איתמר--ויחלקום:  לבני אלעזר ראשים לבית-אבות, שישה עשר, ולבני איתמר לבית אבותם, שמונה. 
<B>א כד,ה</B> ויחלקום בגורלות, אלה עם-אלה:  כי-היו שרי-קודש ושרי האלוהים, מבני אלעזר ובבני איתמר.  {ס} 
<B>א כד,ו</B> ויכתבם שמעיה בן-נתנאל הסופר מן-הלוי, לפני המלך והשרים וצדוק הכוהן ואחימלך בן-אביתר, וראשי האבות, לכוהנים וללויים--בית-אב אחד, אחוז לאלעזר, ואחוז אחוז, לאיתמר.  {פ}</P>

<P><B>א כד,ז</B> וייצא הגורל הראשון, ליהויריב,  {ס}  לידעיה, השני.  {ס} 
<B>א כד,ח</B> לחרים,  {ר}<BR> השלישי,  {ס}  לשעורים, הרביעי.  {ס} 
<B>א כד,ט</B> למלכייה,  {ר}<BR> החמישי,  {ס}  למיימין, השישי.  {ס} 
<B>א כד,י</B> להקוץ,  {ר}<BR> השביעי,  {ס}  לאבייה, השמיני.  {ס} 
<B>א כד,יא</B> לישוע,  {ר}<BR> התשיעי,  {ס}  לשכניהו, העשירי.  {ס} 
<B>א כד,יב</B> לאלישיב,  {ר}<BR> עשתי עשר,  {ס}  ליקים, שנים עשר.  {ס} 
<B>א כד,יג</B> לחופה,  {ר}<BR> שלושה עשר,  {ס}  לישבאב, ארבעה עשר.  {ס} 
<B>א כד,יד</B> לבלגה,  {ר}<BR> חמישה עשר,  {ס}  לאימר, שישה עשר.  {ס} 
<B>א כד,טו</B> לחזיר, שבעה  {ר}<BR> עשר,  {ס}  להפיצץ, שמונה עשר.  {ס} 
<B>א כד,טז</B> לפתחיה, תשעה  {ר}<BR> עשר,  {ס}  ליחזקאל, העשרים.  {ס} 
<B>א כד,יז</B> ליכין, אחד  {ר}<BR> ועשרים,  {ס}  לגמול, שניים ועשרים.  {ס} 
<B>א כד,יח</B> לדליהו, שלושה  {ר}<BR> ועשרים,  {ס}  למעזיהו, ארבעה ועשרים.  {פ}</P>

<P><B>א כד,יט</B> אלה פקודתם לעבודתם, לבוא לבית-יהוה כמשפטם, ביד, אהרון אביהם:  כאשר ציווהו, יהוה אלוהי ישראל.  {פ}</P>

<P><B>א כד,כ</B> ולבני לוי, הנותרים:  לבני עמרם שובאל, לבני שובאל יחדיהו.  {ס} 
<B>א כד,כא</B> לרחביהו--לבני רחביהו, הראש יישייה.  {ס} 
<B>א כד,כב</B> ליצהרי שלומות, לבני שלומות יחת.  {ס} 
<B>א כד,כג</B> ובניי, ירייהו; אמריהו, השני, יחזיאל השלישי, יקמעם הרביעי.  {ס} 
<B>א כד,כד</B> בני עוזיאל מיכה, לבני מיכה שמיר. 
<B>א כד,כה</B> אחי מיכה יישייה,  {ס}  לבני יישייה זכריהו.  {ס} 
<B>א כד,כו</B> בני מררי מחלי ומושי,  {ס}  בני יעזייהו בנו.  {ס} 
<B>א כד,כז</B> בני, מררי--ליעזייהו בנו, ושוהם וזכור ועברי.  {ס} 
<B>א כד,כח</B> למחלי, אלעזר, ולא-היה לו, בנים.  {ס} 
<B>א כד,כט</B> לקיש, בני-קיש ירחמאל.  {ס} 
<B>א כד,ל</B> ובני מושי, מחלי ועדר וירימות; אלה בני הלויים, לבית אבותיהם. 
<B>א כד,לא</B> ויפילו גם-הם גורלות לעומת אחיהם בני-אהרון, לפני דויד המלך וצדוק ואחימלך, וראשי האבות, לכוהנים וללויים--אבות הראש, לעומת אחיו הקטן.  {ס} 
<B>א כה,א</B> ויבדל דויד ושרי הצבא לעבודה, לבני אסף והימן וידותון, הניבאים בכינורות בנבלים, ובמצלתיים; ויהי, מספרם, אנשי מלאכה, לעבודתם. 
<B>א כה,ב</B> לבני אסף, זכור ויוסף ונתניה ואשראלה--בני אסף:  על, יד-אסף, הניבא, על-ידי המלך. 
<B>א כה,ג</B> לידותון--בני ידותון גדליהו וצרי וישעיהו חשביהו ומתיתיהו שישה, על ידי אביהם ידותון בכינור, הניבא, על-הודות והלל ליהוה.  {ס} 
<B>א כה,ד</B> להימן--בני הימן בוקייהו מתניהו עוזיאל שבואל וירימות חנניה חנני, אליאתה גידלתי ורוממתי עזר, יושבקשה מלותי, הותיר מחזיאות. 
<B>א כה,ה</B> כל-אלה בנים להימן, חוזה המלך בדברי האלוהים--להרים קרן; וייתן האלוהים להימן, בנים ארבעה עשר--ובנות שלוש. 
<B>א כה,ו</B> כל-אלה על-ידי אביהם בשיר בית יהוה, במצלתיים נבלים וכינורות, לעבודת, בית האלוהים--על ידי המלך, אסף וידותון והימן. 
<B>א כה,ז</B> ויהי מספרם עם-אחיהם, מלומדי-שיר ליהוה:  כל-המבין--מאתיים, שמונים ושמונה. 
<B>א כה,ח</B> ויפילו גורלות משמרת, לעומת כקטון כגדול--מבין, עם-תלמיד.  {פ}</P>

<P><B>א כה,ט</B> וייצא הגורל הראשון, לאסף--ליוסף;  {ס}  גדליהו, השני--הוא-ואחיו  {ר}<BR> ובניו, שנים עשר.  {ס} 
<B>א כה,י</B> השלישי זכור, בניו ואחיו שנים  {ר}<BR> עשר.  {ס} 
<B>א כה,יא</B> הרביעי, ליצרי--בניו ואחיו, שנים עשר.  {ס} 
<B>א כה,יב</B> החמישי  {ר}<BR> נתניהו, בניו ואחיו שנים עשר.  {ס} 
<B>א כה,יג</B> השישי בוקייהו, בניו ואחיו שנים  {ר}<BR> עשר.  {ס} 
<B>א כה,יד</B> השביעי ישראלה, בניו ואחיו שנים עשר.  {ס} 
<B>א כה,טו</B> השמיני  {ר}<BR> ישעיהו, בניו ואחיו שנים עשר.  {ס} 
<B>א כה,טז</B> התשיעי מתניהו, בניו ואחיו  {ר}<BR> שנים עשר.  {ס} 
<B>א כה,יז</B> העשירי שמעי, בניו ואחיו שנים עשר.  {ס} 
<B>א כה,יח</B> עשתי-  {ר}<BR> עשר עזראל, בניו ואחיו שנים עשר.  {ס} 
<B>א כה,יט</B> השנים עשר לחשביה,  {ר}<BR> בניו ואחיו שנים עשר.  {ס} 
<B>א כה,כ</B> לשלושה עשר שובאל, בניו ואחיו שנים  {ר}<BR> עשר.  {ס} 
<B>א כה,כא</B> לארבעה עשר מתיתיהו, בניו ואחיו שנים עשר.  {ס} 
<B>א כה,כב</B> לחמישה  {ר}<BR> עשר לירמות, בניו ואחיו שנים עשר.  {ס} 
<B>א כה,כג</B> לשישה עשר לחנניהו, בניו  {ר}<BR> ואחיו שנים עשר.  {ס} 
<B>א כה,כד</B> לשבעה עשר ליושבקשה, בניו ואחיו שנים  {ר}<BR> עשר.  {ס} 
<B>א כה,כה</B> לשמונה עשר לחנני, בניו ואחיו שנים עשר.  {ס} 
<B>א כה,כו</B> לתשעה  {ר}<BR> עשר למלותי, בניו ואחיו שנים עשר.  {ס} 
<B>א כה,כז</B> לעשרים, לאלייתה--בניו  {ר}<BR> ואחיו, שנים עשר.  {ס} 
<B>א כה,כח</B> לאחד ועשרים להותיר, בניו ואחיו שנים  {ר}<BR> עשר.  {ס} 
<B>א כה,כט</B> לשניים ועשרים לגידלתי, בניו ואחיו שנים עשר.  {ס} 
<B>א כה,ל</B> לשלושה  {ר}<BR> ועשרים למחזיאות, בניו ואחיו שנים עשר.  {ס} 
<B>א כה,לא</B> לארבעה ועשרים  {ר}<BR> לרוממתי עזר, בניו ואחיו שנים עשר.  {פ}</P>

<P><B>א כו,א</B> למחלקות, לשוערים--לקורחים, משלמיהו בן-קורא מן-בני אסף. 
<B>א כו,ב</B> ולמשלמיהו, בנים--זכריהו הבכור, ידיעאל השני, זבדיהו השלישי, יתניאל הרביעי. 
<B>א כו,ג</B> עילם החמישי יהוחנן השישי, אליהועיניי השביעי. 
<B>א כו,ד</B> ולעובד אדום, בנים--שמעיה הבכור, יהוזבד השני, יואח השלישי ושכר הרביעי, ונתנאל החמישי. 
<B>א כו,ה</B> עמיאל השישי יששכר השביעי, פעולתיי השמיני:  כי בירכו, אלוהים.  {ס} 
<B>א כו,ו</B> ולשמעיה בנו נולד בנים, הממשלים לבית אביהם:  כי-גיבורי חיל, המה. 
<B>א כו,ז</B> בני שמעיה, עותני ורפאל ועובד אלזבד אחיו--בני-חיל; אליהו, וסמכיהו. 
<B>א כו,ח</B> כל-אלה מבני עובד אדום, המה ובניהם ואחיהם, איש-חיל בכוח, לעבודה--שישים ושניים, לעובד אדום. 
<B>א כו,ט</B> ולמשלמיהו, בנים ואחים בני-חיל--שמונה עשר.  {ס} 
<B>א כו,י</B> ולחוסה מן-בני-מררי, בנים--שמרי הראש כי לא-היה בכור, וישימהו אביהו לראש. 
<B>א כו,יא</B> חלקייהו השני טבליהו השלישי, זכריהו הרביעי; כל-בנים ואחים לחוסה, שלושה עשר. 
<B>א כו,יב</B> לאלה מחלקות השוערים לראשי הגברים, משמרות--לעומת אחיהם:  לשרת, בבית יהוה. 
<B>א כו,יג</B> ויפילו גורלות כקטון כגדול, לבית אבותם--לשער ושער.  {פ}</P>

<P><B>א כו,יד</B> וייפול הגורל מזרחה, לשלמיהו; וזכריהו בנו יועץ בשכל, הפילו גורלות, וייצא גורלו, צפונה. 
<B>א כו,טו</B> לעובד אדום, נגבה; ולבניו, בית האסופים. 
<B>א כו,טז</B> לשופים ולחוסה, למערב, עם שער שלכת, במסילה העולה; משמר, לעומת משמר.  {ס} 
<B>א כו,יז</B> למזרח, הלויים שישה, לצפונה ליום ארבעה, לנגבה ליום ארבעה;  {ס}  ולאסופים, שניים שניים. 
<B>א כו,יח</B> לפרבר, למערב--ארבעה, למסילה, שניים, לפרבר. 
<B>א כו,יט</B> אלה, מחלקות השוערים, לבני הקורחי, ולבני מררי. 
<B>א כו,כ</B> והלויים--אחייה, על-אוצרות בית האלוהים, ולאוצרות, הקודשים.  {ס} 
<B>א כו,כא</B> בני לעדן בני הגרשוני ללעדן, ראשי האבות ללעדן הגרשוני--יחיאלי.  {ס} 
<B>א כו,כב</B> בני, יחיאלי--זיתם ויואל אחיו, על-אוצרות בית יהוה.  {ס} 
<B>א כו,כג</B> לעמרמי, ליצהרי, לחברוני, לעוזיאלי. 
<B>א כו,כד</B> ושבואל בן-גרשום בן-משה, נגיד על-האוצרות.  {ס} 
<B>א כו,כה</B> ואחיו, לאליעזר--רחביהו בנו וישעיהו בנו, ויורם בנו, וזכרי בנו, ושלומית בנו. 
<B>א כו,כו</B> הוא שלומות ואחיו, על כל-אוצרות הקודשים אשר הקדיש דויד המלך וראשי האבות לשרי-האלפים והמאות--ושרי הצבא. 
<B>א כו,כז</B> מן-המלחמות ומן-השלל, הקדישו--לחזק, לבית יהוה. 
<B>א כו,כח</B> וכול ההקדיש שמואל הרואה, ושאול בן-קיש, ואבנר בן-נר, ויואב בן-צרויה--כול, המקדיש, על יד-שלומית, ואחיו.  {פ}</P>

<P><B>א כו,כט</B> ליצהרי כנניהו ובניו, למלאכה החיצונה על-ישראל--לשוטרים, ולשופטים. 
<B>א כו,ל</B> לחברוני חשביהו ואחיו בני-חיל אלף ושבע-מאות, על פקודת ישראל, מעבר לירדן, מערבה--לכול מלאכת יהוה, ולעבודת המלך. 
<B>א כו,לא</B> לחברוני ירייה הראש, לחברוני לתולדותיו לאבות--בשנת הארבעים למלכות דויד, נדרשו, ויימצא בהם גיבורי חיל, ביעזר גלעד. 
<B>א כו,לב</B> ואחיו בני-חיל, אלפיים ושבע מאות--ראשי האבות; ויפקידם דויד המלך, על-הראובני והגדי וחצי שבט המנשי, לכל-דבר האלוהים, ודבר המלך.  {פ}</P>

<P><B>א כז,א</B> ובני ישראל למספרם ראשי האבות ושרי האלפים והמאות ושוטריהם המשרתים את-המלך לכול דבר המחלקות, הבאה והיוצאת חודש בחודש, לכול, חודשי השנה:  המחלוקת, האחת--עשרים וארבעה, אלף.  {פ}</P>

<P><B>א כז,ב</B> על המחלוקת הראשונה, לחודש הראשון--ישובעם, בן-זבדיאל; ועל, מחלוקתו, עשרים וארבעה, אלף.  {ס} 
<B>א כז,ג</B> מן-בני-פרץ, הראש לכל-שרי הצבאות--לחודש הראשון.  {ס} 
<B>א כז,ד</B> ועל מחלוקת החודש השני, דודיי האחוחי ומחלוקתו, ומקלות, הנגיד; ועל, מחלוקתו, עשרים וארבעה, אלף.  {ס} 
<B>א כז,ה</B> שר הצבא השלישי לחודש השלישי, בניהו בן-יהוידע הכוהן ראש; ועל, מחלוקתו, עשרים וארבעה, אלף. 
<B>א כז,ו</B> הוא בניהו גיבור השלושים, ועל-השלושים; ומחלוקתו, עמיזבד בנו.  {ס} 
<B>א כז,ז</B> הרביעי לחודש הרביעי, עשהאל אחי יואב, וזבדיה בנו, אחריו; ועל, מחלוקתו, עשרים וארבעה, אלף.  {ס} 
<B>א כז,ח</B> החמישי לחודש החמישי, השר שמהות היזרח; ועל, מחלוקתו, עשרים וארבעה, אלף.  {ס} 
<B>א כז,ט</B> השישי לחודש השישי, עירא בן-עיקש התקועי; ועל, מחלוקתו, עשרים וארבעה, אלף.  {ס} 
<B>א כז,י</B> השביעי לחודש השביעי, חלץ הפלוני מן-בני אפריים; ועל, מחלוקתו, עשרים וארבעה, אלף.  {ס} 
<B>א כז,יא</B> השמיני לחודש השמיני, סיבכיי החושתי לזרחי; ועל, מחלוקתו, עשרים וארבעה, אלף.  {ס} 
<B>א כז,יב</B> התשיעי לחודש התשיעי, אביעזר הענותותי לבן ימיני; ועל, מחלוקתו, עשרים וארבעה, אלף.  {ס} 
<B>א כז,יג</B> העשירי לחודש העשירי, מהריי הנטופתי לזרחי; ועל, מחלוקתו, עשרים וארבעה, אלף.  {ס} 
<B>א כז,יד</B> עשתי-עשר לעשתי עשר החודש, בניה הפרעתוני מן-בני אפריים; ועל, מחלוקתו, עשרים וארבעה, אלף.  {ס} 
<B>א כז,טו</B> השנים עשר לשנים עשר החודש, חלדיי הנטופתי לעותניאל; ועל, מחלוקתו, עשרים וארבעה, אלף.  {פ}</P>

<P><B>א כז,טז</B> ועל, שבטי ישראל--לראובני נגיד, אליעזר בן-זכרי;  {ס}  לשמעוני--שפטיהו, בן-מעכה.  {ס} 
<B>א כז,יז</B> ללוי חשביה בן-קמואל, לאהרון צדוק.  {ס} 
<B>א כז,יח</B> ליהודה, אליהו מאחי דויד;  {ס}  ליששכר--עומרי, בן-מיכאל.  {ס} 
<B>א כז,יט</B> לזבולון, ישמעיהו בן-עובדיהו;  {ס}  לנפתלי--ירימות, בן-עזריאל.  {ס} 
<B>א כז,כ</B> לבני אפריים, הושע בן-עזזיהו; לחצי שבט מנשה, יואל בן-פדיהו.  {ס} 
<B>א כז,כא</B> לחצי המנשה גלעדה, יידו בן-זכריהו;  {ס}  לבנימין--יעשיאל, בן-אבנר.  {ס} 
<B>א כז,כב</B> לדן, עזראל בן-ירוחם; אלה, שרי שבטי ישראל. 
<B>א כז,כג</B> ולא-נשא דויד מספרם, למבן עשרים שנה ולמטה:  כי אמר יהוה, להרבות את-ישראל ככוכבי השמיים. 
<B>א כז,כד</B> יואב בן-צרויה החל למנות, ולא כילה, ויהי בזאת קצף, על-ישראל; ולא עלה המספר, במספר דברי-הימים למלך דויד.  {ס} 
<B>א כז,כה</B> ועל אוצרות המלך, עזמוות בן-עדיאל;  {ס}  ועל האוצרות בשדה בערים ובכפרים, ובמגדלות, יהונתן, בן-עוזייהו.  {ס} 
<B>א כז,כו</B> ועל, עושי מלאכת השדה, לעבודת, האדמה--עזרי, בן-כלוב.  {ס} 
<B>א כז,כז</B> ועל-הכרמים--שמעי, הרמתי;  {ס}  ועל שבכרמים לאוצרות היין, זבדי השפמי.  {ס} 
<B>א כז,כח</B> ועל-הזיתים והשקמים אשר בשפילה, בעל חנן הגדרי;  {ס}  ועל-אוצרות השמן, יועש.  {ס} 
<B>א כז,כט</B> ועל-הבקר הרועים בשרון, שרטיי השרוני;  {ס}  ועל-הבקר, בעמקים, שפט, בן-עדליי.  {ס} 
<B>א כז,ל</B> ועל-הגמלים--אוביל, הישמעאלי;  {ס}  ועל-האתונות, יחדיהו המרונותי.  {ס} 
<B>א כז,לא</B> ועל-הצאן, יזיז ההגרי; כל-אלה שרי הרכוש, אשר למלך דויד.  {ס} 
<B>א כז,לב</B> ויהונתן דוד-דויד יועץ, איש-מבין וסופר הוא; ויחיאל בן-חכמוני, עם-בני המלך.  {ס} 
<B>א כז,לג</B> ואחיתופל, יועץ למלך; וחושיי הארכי, ריע המלך.  {ס} 
<B>א כז,לד</B> ואחרי אחיתופל, יהוידע בן-בניהו ואביתר, ושר-צבא למלך, יואב.  {פ}</P>

<P><B>א כח,א</B> ויקהל דויד את-כל-שרי ישראל שרי השבטים ושרי המחלקות המשרתים את-המלך ושרי האלפים ושרי המאות ושרי כל-רכוש-ומקנה למלך ולבניו עם-הסריסים והגיבורים, ולכל-גיבור חיל--אל-ירושלים. 
<B>א כח,ב</B> ויקם דויד המלך, על-רגליו, ויאמר, שמעוני אחיי ועמי:  אני עם-לבבי לבנות בית מנוחה לארון ברית-יהוה, ולהדום רגלי אלוהינו, והכינותי, לבנות. 
<B>א כח,ג</B> והאלוהים אמר לי, לא-תבנה בית לשמי:  כי איש מלחמות אתה, ודמים שפכת. 
<B>א כח,ד</B> ויבחר יהוה אלוהי ישראל בי מכול בית-אבי, להיות למלך על-ישראל לעולם--כי ביהודה בחר לנגיד, ובבית יהודה בית אבי; ובבני אבי--בי רצה, להמליך על-כל-ישראל. 
<B>א כח,ה</B> ומכל-בניי--כי רבים בנים, נתן לי יהוה; ויבחר בשלמה בני--לשבת על-כיסא מלכות יהוה, על-ישראל. 
<B>א כח,ו</B> ויאמר לי--שלמה בנך, הוא-יבנה ביתי וחצרותיי:  כי-בחרתי בו לי לבן, ואני אהיה-לו לאב. 
<B>א כח,ז</B> והכינותי את-מלכותו, עד-לעולם:  אם-יחזק, לעשות מצוותיי ומשפטיי--כיום הזה. 
<B>א כח,ח</B> ועתה לעיני כל-ישראל קהל-יהוה, ובאוזני אלוהינו, שמרו ודרשו, כל-מצוות יהוה אלוהיכם--למען תירשו את-הארץ הטובה, והנחלתם לבניכם אחריכם עד-עולם. 
<B>א כח,ט</B> ואתה שלמה-בני דע את-אלוהי אביך ועובדהו, בלב שלם ובנפש חפצה--כי כל-לבבות דורש יהוה, וכל-יצר מחשבות מבין:  אם-תדרשנו יימצא לך, ואם-תעזבנו יזניחך לעד. 
<B>א כח,י</B> ראה עתה, כי-יהוה בחר בך לבנות-בית למקדש--חזק ועשה.  {פ}</P>

<P><B>א כח,יא</B> וייתן דויד לשלמה בנו את-תבנית האולם ואת-בתיו וגנזכיו ועלייותיו, וחדריו הפנימים--ובית הכפורת. 
<B>א כח,יב</B> ותבנית, כול אשר היה ברוח עימו, לחצרות בית-יהוה ולכל-הלשכות, סביב--לאוצרות בית האלוהים, ולאוצרות הקודשים. 
<B>א כח,יג</B> ולמחלקות הכוהנים והלויים, ולכל-מלאכת עבודת בית-יהוה; ולכל-כלי, עבודת בית-יהוה. 
<B>א כח,יד</B> לזהב במשקל לזהב, לכל-כלי עבודה ועבודה; לכול כלי הכסף במשקל, לכל-כלי עבודה ועבודה. 
<B>א כח,טו</B> ומשקל למנורות הזהב, ונרותיהם זהב, במשקל-מנורה ומנורה, ונרותיה; ולמנורות הכסף במשקל למנורה ונרותיה, כעבודת מנורה ומנורה. 
<B>א כח,טז</B> ואת-הזהב משקל לשולחנות המערכת, לשולחן ושולחן; וכסף, לשולחנות הכסף. 
<B>א כח,יז</B> והמזלגות והמזרקות והקשוות, זהב טהור; ולכפורי הזהב במשקל לכפור וכפור, ולכפורי הכסף במשקל לכפור וכפור. 
<B>א כח,יח</B> ולמזבח הקטורת זהב מזוקק, במשקל; ולתבנית המרכבה, הכרובים זהב לפורשים, וסוככים, על-ארון ברית-יהוה. 
<B>א כח,יט</B> הכול בכתב מיד יהוה, עליי השכיל--כול, מלאכות התבנית.  {פ}</P>

<P><B>א כח,כ</B> ויאמר דויד לשלמה בנו, חזק ואמץ ועשה--אל-תירא, ואל-תיחת:  כי יהוה אלוהים אלוהיי, עימך--לא ירפך ולא יעזבך, עד-לכלות כל-מלאכת עבודת בית-יהוה. 
<B>א כח,כא</B> והנה, מחלקות הכוהנים והלויים, לכל-עבודת, בית האלוהים; ועימך בכל-מלאכה לכל-נדיב בחכמה, לכל-עבודה, והשרים וכל-העם, לכל-דבריך.  {ס} 
<B>א כט,א</B> ויאמר דויד המלך לכל-הקהל, שלמה בני אחד בחר-בו אלוהים נער ורך; והמלאכה גדולה--כי לא לאדם הבירה, כי ליהוה אלוהים. 
<B>א כט,ב</B> וככל-כוחי הכינותי לבית-אלוהיי, הזהב לזהב והכסף לכסף והנחושת לנחושת הברזל לברזל, והעצים, לעצים; אבני-שוהם ומילואים אבני-פוך ורקמה, וכול אבן יקרה ואבני-שיש--לרוב. 
<B>א כט,ג</B> ועוד, ברצותי בבית אלוהיי, יש-לי סגולה, זהב וכסף:  נתתי לבית-אלוהיי למעלה, מכל-הכינותי לבית הקודש. 
<B>א כט,ד</B> שלושת אלפים כיכרי זהב, מזהב אופיר; ושבעת אלפים כיכר-כסף מזוקק, לטוח קירות הבתים. 
<B>א כט,ה</B> לזהב לזהב ולכסף לכסף, ולכל-מלאכה ביד חרשים; ומי מתנדב, למלאות ידו היום ליהוה. 
<B>א כט,ו</B> ויתנדבו שרי האבות ושרי שבטי ישראל, ושרי האלפים והמאות, ולשרי, מלאכת המלך. 
<B>א כט,ז</B> וייתנו לעבודת בית-האלוהים, זהב כיכרים חמשת-אלפים ואדרכונים ריבוא, וכסף כיכרים עשרת אלפים, ונחושת ריבוא ושמונת אלפים כיכרים; וברזל, מאה-אלף כיכרים. 
<B>א כט,ח</B> והנמצא איתו אבנים, נתנו לאוצר בית-יהוה--על יד-יחיאל, הגרשוני. 
<B>א כט,ט</B> וישמחו העם, על-התנדבם, כי בלב שלם, התנדבו ליהוה; וגם דויד המלך, שמח שמחה גדולה.  {פ}</P>

<P><B>א כט,י</B> ויברך דויד את-יהוה, לעיני כל-הקהל; ויאמר דויד, ברוך אתה יהוה אלוהי ישראל אבינו, מעולם, ועד-עולם. 
<B>א כט,יא</B> לך יהוה הגדולה והגבורה והתפארת, והנצח וההוד, כי-כול, בשמיים ובארץ:  לך יהוה הממלכה, והמתנשא לכול לראש. 
<B>א כט,יב</B> והעושר והכבוד, מלפניך, ואתה מושל בכול, ובידך כוח וגבורה; ובידך, לגדל ולחזק לכול. 
<B>א כט,יג</B> ועתה אלוהינו, מודים אנחנו לך; ומהללים, לשם תפארתך. 
<B>א כט,יד</B> וכי מי אני, ומי עמי, כי-נעצור כוח, להתנדב כזאת:  כי-ממך הכול, ומידך נתנו לך. 
<B>א כט,טו</B> כי-גרים אנחנו לפניך ותושבים, ככל-אבותינו:  כצל ימינו על-הארץ, ואין מקוה. 
<B>א כט,טז</B> יהוה אלוהינו--כול ההמון הזה אשר הכינונו, לבנות-לך בית לשם קודשך:  מידך הוא, ולך הכול. 
<B>א כט,יז</B> וידעתי אלוהיי--כי אתה בוחן לבב, ומישרים תרצה; אני, ביושר לבבי התנדבתי כל-אלה, ועתה עמך הנמצאו-פה, ראיתי בשמחה להתנדב-לך. 
<B>א כט,יח</B> יהוה, אלוהי אברהם יצחק וישראל אבותינו, שומרה-זאת לעולם, ליצר מחשבות לבב עמך; והכן לבבם, אליך. 
<B>א כט,יט</B> ולשלמה בני, תן לבב שלם, לשמור מצוותיך, עדוותיך וחוקיך; ולעשות הכול, ולבנות הבירה אשר-הכינותי.  {פ}</P>

<P><B>א כט,כ</B> ויאמר דויד לכל-הקהל, ברכו-נא את-יהוה אלוהיכם; ויברכו כל-הקהל, ליהוה אלוהי אבותיהם, וייקדו וישתחוו ליהוה, ולמלך. 
<B>א כט,כא</B> ויזבחו ליהוה זבחים ויעלו עולות ליהוה, למוחרת היום ההוא--פרים אלף אילים אלף כבשים אלף, ונסכיהם; וזבחים לרוב, לכל-ישראל. 
<B>א כט,כב</B> ויאכלו וישתו לפני יהוה, ביום ההוא--בשמחה גדולה; וימליכו שנית לשלמה בן-דויד, וימשחו ליהוה לנגיד ולצדוק לכוהן. 
<B>א כט,כג</B> ויישב שלמה על-כיסא יהוה למלך, תחת-דויד אביו--ויצלח; וישמעו אליו, כל-ישראל. 
<B>א כט,כד</B> וכל-השרים, והגיבורים, וגם, כל-בני המלך דויד--נתנו יד, תחת שלמה המלך. 
<B>א כט,כה</B> ויגדל יהוה את-שלמה למעלה, לעיני כל-ישראל; וייתן עליו, הוד מלכות, אשר לא-היה על-כל-מלך לפניו, על-ישראל.  {פ}</P>

<P><B>א כט,כו</B> ודויד, בן-ישי, מלך, על-כל-ישראל. 
<B>א כט,כז</B> והימים, אשר מלך על-ישראל--ארבעים, שנה:  בחברון מלך שבע שנים, ובירושלים מלך שלושים ושלוש. 
<B>א כט,כח</B> וימת בשיבה טובה, שבע ימים עושר וכבוד; וימלוך שלמה בנו, תחתיו. 
<B>א כט,כט</B> ודברי דויד המלך, הראשונים והאחרונים--הנם כתובים, על-דברי שמואל הרואה, ועל-דברי נתן הנביא, ועל-דברי גד החוזה. 
<B>א כט,ל</B> עם כל-מלכותו, וגבורתו; והעיתים, אשר עברו עליו ועל-ישראל, ועל, כל-ממלכות הארצות.  {פ}</P>

<P><B>ב א,א</B> ויתחזק שלמה בן-דויד, על-מלכותו; ויהוה אלוהיו עימו, ויגדלהו למעלה. 
<B>ב א,ב</B> ויאמר שלמה לכל-ישראל לשרי האלפים והמאות ולשופטים, ולכול נשיא לכל-ישראל--ראשי האבות. 
<B>ב א,ג</B> וילכו, שלמה וכל-הקהל עימו, לבמה, אשר בגבעון:  כי-שם היה, אוהל מועד האלוהים, אשר עשה משה עבד-יהוה, במדבר. 
<B>ב א,ד</B> אבל, ארון האלוהים העלה דויד מקרית יערים, בהכין לו, דויד:  כי נטה-לו אוהל, בירושלים. 
<B>ב א,ה</B> ומזבח הנחושת, אשר עשה בצלאל בן-אורי בן-חור--שם, לפני משכן יהוה; וידרשהו שלמה, והקהל. 
<B>ב א,ו</B> ויעל שלמה שם על-מזבח הנחושת, לפני יהוה, אשר, לאוהל מועד; ויעל עליו עולות, אלף. 
<B>ב א,ז</B> בלילה ההוא, נראה אלוהים לשלמה; ויאמר לו, שאל מה אתן-לך. 
<B>ב א,ח</B> ויאמר שלמה, לאלוהים, אתה עשית עם-דויד אבי, חסד גדול; והמלכתני, תחתיו. 
<B>ב א,ט</B> עתה, יהוה אלוהים--ייאמן דברך, עם דויד אבי:  כי אתה, המלכתני, על-עם, רב כעפר הארץ. 
<B>ב א,י</B> עתה, חכמה ומדע תן-לי, ואצאה לפני העם-הזה, ואבואה:  כי-מי ישפוט, את-עמך הזה הגדול.  {ס} 
<B>ב א,יא</B> ויאמר אלוהים לשלמה יען אשר הייתה זאת עם-לבבך, ולא-שאלת עושר נכסים וכבוד ואת נפש שונאיך, וגם-ימים רבים, לא שאלת; ותשאל-לך, חכמה ומדע, אשר תשפוט את-עמי, אשר המלכתיך עליו. 
<B>ב א,יב</B> החכמה והמדע, נתון לך; ועושר ונכסים וכבוד, אתן-לך--אשר לא-היה כן למלכים אשר לפניך, ואחריך לא יהיה-כן. 
<B>ב א,יג</B> ויבוא שלמה לבמה אשר-בגבעון, ירושלים, מלפני, אוהל מועד; וימלוך, על-ישראל.  {פ}</P>

<P><B>ב א,יד</B> ויאסוף שלמה, רכב ופרשים, ויהי-לו אלף וארבע-מאות רכב, ושנים-עשר אלף פרשים; ויניחם בערי הרכב, ועם-המלך בירושלים. 
<B>ב א,טו</B> וייתן המלך את-הכסף ואת-הזהב, בירושלים--כאבנים; ואת הארזים, נתן כשקמים אשר-בשפילה--לרוב. 
<B>ב א,טז</B> ומוצא הסוסים אשר לשלמה, ממצריים; ומקווא--סוחרי המלך, מקווא יקחו במחיר. 
<B>ב א,יז</B> ויעלו ויוציאו ממצריים מרכבה, בשש מאות כסף, וסוס, בחמישים ומאה; וכן לכל-מלכי החיתים, ומלכי ארם--בידם יוציאו. 
<B>ב א,יח</B> ויאמר שלמה, לבנות בית לשם יהוה, ובית, למלכותו. 
<B>ב ב,א</B> ויספור שלמה שבעים אלף, איש סבל, ושמונים אלף איש, חוצב בהר; ומנצחים עליהם, שלושת אלפים ושש מאות.  {פ}</P>

<P><B>ב ב,ב</B> וישלח שלמה, אל-חורם מלך-צור לאמור:  כאשר עשית, עם-דויד אבי, ותשלח-לו ארזים, לבנות-לו בית לשבת בו. 
<B>ב ב,ג</B> הנה אני בונה-בית לשם יהוה אלוהיי, להקדיש לו להקטיר לפניו קטורת-סמים ומערכת תמיד ועולות לבוקר ולערב, לשבתות ולחודשים, ולמועדי יהוה אלוהינו:  לעולם, זאת על-ישראל. 
<B>ב ב,ד</B> והבית אשר-אני בונה, גדול:  כי-גדול אלוהינו, מכל-האלוהים. 
<B>ב ב,ה</B> ומי יעצור-כוח לבנות-לו בית, כי השמיים ושמי השמיים לא יכלכלוהו; ומי אני אשר אבנה-לו בית, כי אם-להקטיר לפניו. 
<B>ב ב,ו</B> ועתה שלח-לי איש-חכם לעשות בזהב ובכסף ובנחושת ובברזל, ובארגוון וכרמיל ותכלת, ויודע, לפתח פיתוחים:  עם-החכמים, אשר עימי ביהודה ובירושלים, אשר הכין, דויד אבי. 
<B>ב ב,ז</B> ושלח-לי עצי ארזים ברושים ואלגומים, מהלבנון--כי אני ידעתי, אשר עבדיך יודעים לכרות עצי לבנון; והנה עבדיי, עם-עבדיך. 
<B>ב ב,ח</B> ולהכין לי עצים, לרוב:  כי הבית אשר-אני בונה, גדול והפלא. 
<B>ב ב,ט</B> והנה לחוטבים לכורתי העצים נתתי חיטים מכות לעבדיך, כורים עשרים אלף, ושעורים, כורים עשרים אלף; ויין, בתים עשרים אלף, ושמן, בתים עשרים אלף.  {ס} 
<B>ב ב,י</B> ויאמר חורם מלך-צור בכתב, וישלח אל-שלמה:  באהבת יהוה את-עמו, נתנך עליהם מלך. 
<B>ב ב,יא</B> ויאמר, חורם--ברוך יהוה אלוהי ישראל, אשר עשה את-השמיים ואת-הארץ:  אשר נתן לדויד המלך בן חכם, יודע שכל ובינה, אשר יבנה-בית ליהוה, ובית למלכותו. 
<B>ב ב,יב</B> ועתה, שלחתי איש-חכם יודע בינה--לחורם אבי. 
<B>ב ב,יג</B> בן-אישה מן-בנות דן, ואביו איש-צורי יודע לעשות בזהב-ובכסף בנחושת בברזל באבנים ובעצים בארגמן בתכלת ובבוץ ובכרמיל, ולפתח כל-פיתוח, ולחשוב כל-מחשבת--אשר יינתן-לו, עם-חכמיך, וחכמי, אדוני דויד אביך. 
<B>ב ב,יד</B> ועתה החיטים והשעורים השמן והיין, אשר אמר אדוני--ישלח, לעבדיו. 
<B>ב ב,טו</B> ואנחנו נכרות עצים מן-הלבנון, ככל-צורכך, ונביאם לך רפסודות, על-ים יפו; ואתה תעלה אותם, ירושלים.  {פ}</P>

<P><B>ב ב,טז</B> ויספור שלמה, כל-האנשים הגרים אשר בארץ ישראל, אחרי הספר, אשר ספרם דויד אביו; ויימצאו, מאה וחמישים אלף, ושלושת אלפים, ושש מאות. 
<B>ב ב,יז</B> ויעש מהם שבעים אלף, סבל, ושמונים אלף, חוצב בהר; ושלושת אלפים ושש מאות, מנצחים להעביד את-העם. 
<B>ב ג,א</B> ויחל שלמה, לבנות את-בית-יהוה בירושלים, בהר המורייה, אשר נראה לדויד אביהו--אשר הכין במקום דויד, בגורן אורנן היבוסי. 
<B>ב ג,ב</B> ויחל לבנות בחודש השני, בשני, בשנת ארבע, למלכותו. 
<B>ב ג,ג</B> ואלה הוסד שלמה, לבנות את-בית האלוהים:  האורך אמות במידה הראשונה, אמות שישים, ורוחב, אמות עשרים. 
<B>ב ג,ד</B> והאולם אשר על-פני האורך על-פני רוחב-הבית, אמות עשרים, והגובה, מאה ועשרים; ויצפהו מפנימה, זהב טהור. 
<B>ב ג,ה</B> ואת הבית הגדול, חיפה עץ ברושים, ויחפהו, זהב טוב; ויעל עליו תימורים, ושרשרות. 
<B>ב ג,ו</B> ויצף את-הבית אבן יקרה, לתפארת; והזהב, זהב פרוויים. 
<B>ב ג,ז</B> ויחף את-הבית הקורות הסיפים, וקירותיו ודלתותיו--זהב; ופיתח כרובים, על-הקירות.  {ס} 
<B>ב ג,ח</B> ויעש, את-בית-קודש הקודשים--אורכו על-פני רוחב-הבית אמות עשרים, ורוחבו אמות עשרים; ויחפהו זהב טוב, לכיכרים שש מאות. 
<B>ב ג,ט</B> ומשקל למסמרות לשקלים, חמישים זהב; והעלייות, חיפה זהב. 
<B>ב ג,י</B> ויעש בבית-קודש הקודשים, כרובים שניים--מעשה, צעצועים; ויצפו אותם, זהב. 
<B>ב ג,יא</B> וכנפי, הכרובים--אורכם, אמות עשרים; כנף האחד לאמות חמש, מגעת לקיר הבית, והכנף האחרת אמות חמש, מגיע לכנף הכרוב האחר. 
<B>ב ג,יב</B> וכנף הכרוב האחד אמות חמש, מגיע לקיר הבית; והכנף האחרת, אמות חמש--דבקה, לכנף הכרוב האחר. 
<B>ב ג,יג</B> כנפי הכרובים האלה, פורשים אמות עשרים; והם עומדים על-רגליהם, ופניהם לבית.  {ס} 
<B>ב ג,יד</B> ויעש, את-הפרוכת, תכלת וארגמן, וכרמיל ובוץ; ויעל עליו, כרובים.  {ס} 
<B>ב ג,טו</B> ויעש לפני הבית, עמודים שניים, אמות, שלושים וחמש אורך; והצפת אשר-על-ראשו, אמות חמש.  {ס} 
<B>ב ג,טז</B> ויעש שרשרות בדביר, וייתן על-ראש העמודים; ויעש רימונים מאה, וייתן בשרשרות. 
<B>ב ג,יז</B> ויקם את-העמודים על-פני ההיכל, אחד מימין ואחד מהשמאל; ויקרא שם-הימני יכין, ושם השמאלי בועז.  {ס} 
<B>ב ד,א</B> ויעש, מזבח נחושת--עשרים אמה אורכו, ועשרים אמה רוחבו; ועשר אמות, קומתו.  {ס} 
<B>ב ד,ב</B> ויעש את-הים, מוצק:  עשר באמה משפתו אל-שפתו עגול סביב, וחמש באמה קומתו, וקו שלושים באמה, יסוב אותו סביב. 
<B>ב ד,ג</B> ודמות בקרים תחת לו סביב סביב, סובבים אותו, עשר באמה, מקיפים את-הים סביב:  שניים טורים הבקר, יצוקים במוצקתו. 
<B>ב ד,ד</B> עומד על-שנים עשר בקר, שלושה פונים צפונה ושלושה פונים ימה ושלושה פונים נגבה ושלושה פונים מזרחה, והים עליהם, מלמעלה; וכל-אחוריהם, ביתה. 
<B>ב ד,ה</B> ועובייו טפח--ושפתו כמעשה שפת-כוס, פרח שושנה; מחזיק בתים, שלושת אלפים יכיל.  {ס} 
<B>ב ד,ו</B> ויעש כיורים, עשרה, וייתן חמישה מימין וחמישה משמאל לרוחצה בהם, את-מעשה העולה ידיחו בם; והים, לרוחצה לכוהנים בו.  {ס} 
<B>ב ד,ז</B> ויעש את-מנורות הזהב, עשר--כמשפטם; וייתן, בהיכל, חמש מימין, וחמש משמאל.  {ס} 
<B>ב ד,ח</B> ויעש שולחנות, עשרה, וינח בהיכל, חמישה מימין וחמישה משמאל; ויעש מזרקי זהב, מאה.  {ס} 
<B>ב ד,ט</B> ויעש חצר הכוהנים, והעזרה הגדולה; ודלתות לעזרה ודלתותיהם, ציפה נחושת. 
<B>ב ד,י</B> ואת-הים, נתן מכתף הימנית קדמה--ממול נגבה. 
<B>ב ד,יא</B> ויעש חורם--את-הסירות, ואת-היעים ואת-המזרקות; ויכל חורם, לעשות את-המלאכה, אשר עשה למלך שלמה, בבית האלוהים. 
<B>ב ד,יב</B> עמודים שניים, והגולות והכותרות על-ראש העמודים שתיים; והשבכות שתיים--לכסות את-שתי גולות הכותרות, אשר על-ראש העמודים. 
<B>ב ד,יג</B> ואת-הרימונים ארבע מאות, לשתי השבכות; שניים טורים רימונים, לשבכה האחת--לכסות את-שתי גולות הכותרות, אשר על-פני העמודים. 
<B>ב ד,יד</B> ואת-המכונות, עשה; ואת-הכיורות עשה, על-המכונות. 
<B>ב ד,טו</B> את-הים, אחד; ואת-הבקר שנים-עשר, תחתיו. 
<B>ב ד,טז</B> ואת-הסירות ואת-היעים ואת-המזלגות, ואת-כל-כליהם, עשה חורם אביו למלך שלמה, לבית יהוה--נחושת, מרוק. 
<B>ב ד,יז</B> בכיכר הירדן יצקם המלך, בעבי האדמה, בין סוכות, ובין צרדתה. 
<B>ב ד,יח</B> ויעש שלמה כל-הכלים האלה, לרוב מאוד:  כי לא נחקר, משקל הנחושת.  {ס} 
<B>ב ד,יט</B> ויעש שלמה--את כל-הכלים, אשר בית האלוהים; ואת, מזבח הזהב, ואת-השולחנות, ועליהם לחם הפנים. 
<B>ב ד,כ</B> ואת-המנורות ונרותיהם, לבערם כמשפט לפני הדביר--זהב סגור. 
<B>ב ד,כא</B> והפרח והנרות והמלקחיים, זהב; הוא, מכלות זהב. 
<B>ב ד,כב</B> והמזמרות והמזרקות והכפות והמחתות, זהב סגור; ופתח הבית דלתותיו הפנימייות לקודש הקודשים, ודלתי הבית להיכל--זהב. 
<B>ב ה,א</B> ותשלם, כל-המלאכה, אשר-עשה שלמה, לבית יהוה;  {ס}  ויבא שלמה את-קודשי דויד אביו, ואת-הכסף ואת-הזהב ואת-כל-הכלים--נתן, באוצרות בית האלוהים.  {פ}</P>

<P><B>ב ה,ב</B> אז יקהל שלמה את-זקני ישראל, ואת-כל-ראשי המטות נשיאי האבות לבני ישראל--אל-ירושלים:  להעלות את-ארון ברית-יהוה, מעיר דויד--היא ציון. 
<B>ב ה,ג</B> וייקהלו אל-המלך כל-איש ישראל, בחג:  הוא, החודש השביעי. 
<B>ב ה,ד</B> ויבואו, כול זקני ישראל; וישאו הלויים, את-הארון. 
<B>ב ה,ה</B> ויעלו את-הארון ואת-אוהל מועד, ואת-כל-כלי הקודש אשר באוהל:  העלו אותם, הכוהנים הלויים. 
<B>ב ה,ו</B> והמלך שלמה, וכל-עדת ישראל הנועדים עליו--לפני הארון:  מזבחים צאן ובקר, אשר לא-ייספרו ולא יימנו מרוב. 
<B>ב ה,ז</B> ויביאו הכוהנים את-ארון ברית-יהוה אל-מקומו, אל-דביר הבית--אל-קודש הקודשים:  אל-תחת, כנפי הכרובים. 
<B>ב ה,ח</B> ויהיו הכרובים פורשים כנפיים, על-מקום הארון; ויכסו הכרובים על-הארון ועל-בדיו, מלמעלה. 
<B>ב ה,ט</B> ויאריכו, הבדים, וייראו ראשי הבדים מן-הארון על-פני הדביר, ולא ייראו החוצה; ויהי-שם, עד היום הזה. 
<B>ב ה,י</B> אין, בארון--רק שני הלוחות, אשר-נתן משה בחורב:  אשר כרת יהוה עם-בני ישראל, בצאתם ממצריים.  {פ}</P>

<P><B>ב ה,יא</B> ויהי, בצאת הכוהנים מן-הקודש:  כי כל-הכוהנים הנמצאים, התקדשו--אין, לשמור למחלקות. 
<B>ב ה,יב</B> והלויים המשוררים לכולם לאסף להימן לידותון ולבניהם ולאחיהם מלובשים בוץ, במצלתיים ובנבלים וכינורות, עומדים, מזרח למזבח; ועימהם כוהנים למאה ועשרים, מחצרים בחצוצרות. 
<B>ב ה,יג</B> ויהי כאחד למחצרים ולמשוררים להשמיע קול-אחד, להלל ולהודות ליהוה, וכהרים קול בחצוצרות ובמצלתיים ובכלי השיר ובהלל ליהוה כי טוב, כי לעולם חסדו; והבית מלא ענן, בית יהוה. 
<B>ב ה,יד</B> ולא-יכלו הכוהנים לעמוד לשרת, מפני הענן:  כי-מלא כבוד-יהוה, את-בית האלוהים.  {פ}</P>

<P><B>ב ו,א</B> אז, אמר שלמה:  יהוה אמר, לשכון בערפל. 
<B>ב ו,ב</B> ואני בניתי בית-זבול, לך; ומכון לשבתך, עולמים. 
<B>ב ו,ג</B> ויסב המלך, את-פניו, ויברך, את כל-קהל ישראל; וכל-קהל ישראל, עומד. 
<B>ב ו,ד</B> ויאמר, ברוך יהוה אלוהי ישראל, אשר דיבר בפיו, את דויד אבי; ובידיו מילא, לאמור. 
<B>ב ו,ה</B> מן-היום, אשר הוצאתי את-עמי מארץ מצריים, לא-בחרתי בעיר מכול שבטי ישראל, לבנות בית להיות שמי שם; ולא-בחרתי באיש, להיות נגיד על-עמי ישראל. 
<B>ב ו,ו</B> ואבחר, בירושלים, להיות שמי, שם; ואבחר בדויד, להיות על-עמי ישראל. 
<B>ב ו,ז</B> ויהי, עם-לבב דויד אבי, לבנות בית, לשם יהוה אלוהי ישראל. 
<B>ב ו,ח</B> ויאמר יהוה, אל-דויד אבי, יען אשר היה עם-לבבך, לבנות בית לשמי--הטיבות, כי היה עם-לבבך. 
<B>ב ו,ט</B> רק אתה, לא תבנה הבית:  כי בנך היוצא מחלציך, הוא-יבנה הבית לשמי. 
<B>ב ו,י</B> ויקם יהוה, את-דברו אשר דיבר; ואקום תחת דויד אבי ואשב על-כיסא ישראל, כאשר דיבר יהוה, ואבנה הבית, לשם יהוה אלוהי ישראל. 
<B>ב ו,יא</B> ואשים שם את-הארון, אשר-שם ברית יהוה, אשר כרת, עם-בני ישראל. 
<B>ב ו,יב</B> ויעמוד, לפני מזבח יהוה, נגד, כל-קהל ישראל; ויפרוש, כפיו. 
<B>ב ו,יג</B> כי-עשה שלמה כיור נחושת, וייתנהו בתוך העזרה--חמש אמות אורכו וחמש אמות רוחבו, ואמות שלוש קומתו; ויעמוד עליו, ויברך על-ברכיו נגד כל-קהל ישראל, ויפרוש כפיו, השמיימה.  {פ}</P>

<P><B>ב ו,יד</B> ויאמר,  {פ}<BR> <BR>יהוה אלוהי ישראל אין-כמוך אלוהים--בשמיים, ובארץ:  שומר הברית, והחסד, לעבדיך, ההולכים לפניך בכל-ליבם. 
<B>ב ו,טו</B> אשר שמרת, לעבדך דויד אבי, את אשר-דיברת, לו; ותדבר בפיך ובידך מילאת, כיום הזה. 
<B>ב ו,טז</B> ועתה יהוה אלוהי ישראל, שמור לעבדך דויד אבי את אשר דיברת לו לאמור, לא-ייכרת לך איש מלפניי, יושב על-כיסא ישראל:  רק אם-ישמרו בניך את-דרכם, ללכת בתורתי, כאשר הלכת, לפניי. 
<B>ב ו,יז</B> ועתה, יהוה אלוהי ישראל:  ייאמן, דברך, אשר דיברת, לעבדך לדויד. 
<B>ב ו,יח</B> כי, האומנם, יישב אלוהים את-האדם, על-הארץ:  הנה שמיים ושמי השמיים, לא יכלכלוך--אף, כי-הבית הזה אשר בניתי. 
<B>ב ו,יט</B> ופנית אל-תפילת עבדך, ואל-תחינתו--יהוה אלוהיי:  לשמוע אל-הרינה ואל-התפילה, אשר עבדך מתפלל לפניך. 
<B>ב ו,כ</B> להיות עיניך פתוחות אל-הבית הזה, יומם ולילה--אל-המקום, אשר אמרת לשום שמך שם:  לשמוע, אל-התפילה, אשר יתפלל עבדך, אל-המקום הזה. 
<B>ב ו,כא</B> ושמעת אל-תחנוני עבדך, ועמך ישראל, אשר יתפללו, אל-המקום הזה; ואתה תשמע ממקום שבתך, מן-השמיים--ושמעת, וסלחת. 
<B>ב ו,כב</B> אם-יחטא איש לריעהו, ונשא-בו אלה להאלותו; ובא, אלה לפני מזבחך--בבית הזה. 
<B>ב ו,כג</B> ואתה תשמע מן-השמיים, ועשית ושפטת את-עבדיך, להשיב לרשע, לתת דרכו בראשו; ולהצדיק צדיק, לתת לו כצדקתו.  {ס} 
<B>ב ו,כד</B> ואם-יינגף עמך ישראל, לפני אויב--כי יחטאו-לך; ושבו והודו את-שמך, והתפללו והתחננו לפניך בבית הזה. 
<B>ב ו,כה</B> ואתה, תשמע מן-השמיים, וסלחת, לחטאת עמך ישראל; והשבותם, אל-האדמה, אשר-נתת להם, ולאבותיהם.  {פ}</P>

<P><B>ב ו,כו</B> בהיעצר השמיים ולא-יהיה מטר, כי יחטאו-לך; והתפללו אל-המקום הזה, והודו את-שמך--מחטאתם ישובון, כי תענם. 
<B>ב ו,כז</B> ואתה תשמע השמיים, וסלחת לחטאת עבדיך ועמך ישראל--כי תורם אל-הדרך הטובה, אשר ילכו-בה; ונתת מטר על-ארצך, אשר-נתת לעמך לנחלה.  {ס} 
<B>ב ו,כח</B> רעב כי-יהיה בארץ, דבר כי-יהיה שידפון ויירקון ארבה וחסיל כי יהיה, כי יצר-לו אויביו, בארץ שעריו:  כל-נגע, וכל-מחלה. 
<B>ב ו,כט</B> כל-תפילה כל-תחינה, אשר יהיה לכל-האדם, ולכול, עמך ישראל--אשר יידעו, איש נגעו ומכאובו, ופרש כפיו, אל-הבית הזה. 
<B>ב ו,ל</B> ואתה תשמע מן-השמיים מכון שבתך, וסלחת, ונתת לאיש ככל-דרכיו, אשר תדע את-לבבו:  כי אתה לבדך ידעת, את-לבב בני האדם. 
<B>ב ו,לא</B> למען ייראוך, ללכת בדרכיך, כל-הימים, אשר-הם חיים על-פני האדמה--אשר נתת, לאבותינו.  {ס} 
<B>ב ו,לב</B> וגם אל-הנוכרי, אשר לא מעמך ישראל הוא, ובא מארץ רחוקה למען שמך הגדול וידך החזקה, וזרועך הנטויה; ובאו והתפללו, אל-הבית הזה. 
<B>ב ו,לג</B> ואתה תשמע מן-השמיים, ממכון שבתך, ועשית, ככול אשר-יקרא אליך הנוכרי:  למען יידעו כל-עמי הארץ את-שמך, וליראה אותך כעמך ישראל, ולדעת, כי-שמך נקרא על-הבית הזה אשר בניתי. 
<B>ב ו,לד</B> כי-ייצא עמך למלחמה על-אויביו, בדרך אשר תשלחם; והתפללו אליך, דרך העיר הזאת אשר בחרת בה, והבית, אשר-בניתי לשמך. 
<B>ב ו,לה</B> ושמעת, מן-השמיים, את-תפילתם, ואת-תחינתם; ועשית, משפטם. 
<B>ב ו,לו</B> כי יחטאו-לך, כי אין אדם אשר לא-יחטא, ואנפת בם, ונתתם לפני אויב; ושבום שוביהם אל-ארץ רחוקה, או קרובה. 
<B>ב ו,לז</B> והשיבו, אל-לבבם, בארץ, אשר נשבו-שם; ושבו והתחננו אליך, בארץ שביים לאמור, חטאנו העווינו, ורשענו. 
<B>ב ו,לח</B> ושבו אליך, בכל-ליבם ובכל-נפשם, בארץ שביים, אשר-שבו אותם; והתפללו, דרך ארצם אשר נתת לאבותם, והעיר אשר בחרת, ולבית אשר-בניתי לשמך. 
<B>ב ו,לט</B> ושמעת מן-השמיים ממכון שבתך, את-תפילתם ואת-תחינותיהם, ועשית, משפטם; וסלחת לעמך, אשר חטאו-לך. 
<B>ב ו,מ</B> עתה אלוהיי, יהיו-נא עיניך פתוחות, ואוזניך, קשובות--לתפילת, המקום הזה.  {ס} 
<B>ב ו,מא</B> ועתה, קומה יהוה אלוהים לנוחך--אתה, וארון עוזך; כוהניך יהוה אלוהים, ילבשו תשועה, וחסידיך, ישמחו בטוב. 
<B>ב ו,מב</B> יהוה אלוהים, אל-תשב פני משיחך:  זוכרה, לחסדי דויד עבדך.  {פ}</P>

<P><B>ב ז,א</B> וככלות שלמה, להתפלל, והאש ירדה מהשמיים, ותאכל העולה והזבחים; וכבוד יהוה, מלא את-הבית. 
<B>ב ז,ב</B> ולא יכלו הכוהנים, לבוא אל-בית יהוה:  כי-מלא כבוד-יהוה, את-בית יהוה. 
<B>ב ז,ג</B> וכול בני ישראל, רואים ברדת האש, וכבוד יהוה, על-הבית; ויכרעו אפיים ארצה על-הריצפה, וישתחוו, והודות ליהוה כי טוב, כי לעולם חסדו. 
<B>ב ז,ד</B> והמלך, וכל-העם, זובחים זבח, לפני יהוה.  {ס} 
<B>ב ז,ה</B> ויזבח המלך שלמה, את-זבח הבקר, עשרים ושניים אלף, וצאן מאה ועשרים אלף; ויחנכו את-בית האלוהים, המלך וכל-העם. 
<B>ב ז,ו</B> והכוהנים על-משמרותם עומדים, והלויים בכלי-שיר יהוה אשר עשה דויד המלך להודות ליהוה כי-לעולם חסדו, בהלל דויד, בידם; והכוהנים מחצרים נגדם, וכל-ישראל עומדים.  {ס} 
<B>ב ז,ז</B> ויקדש שלמה, את-תוך החצר אשר לפני בית-יהוה, כי-עשה שם העולות, ואת חלבי השלמים:  כי-מזבח הנחושת, אשר עשה שלמה, לא יכול להכיל את-העולה ואת-המנחה, ואת-החלבים. 
<B>ב ז,ח</B> ויעש שלמה את-החג בעת ההיא שבעת ימים, וכל-ישראל עימו--קהל, גדול מאוד:  מלבוא חמת, עד-נחל מצריים. 
<B>ב ז,ט</B> ויעשו ביום השמיני, עצרת:  כי חנוכת המזבח, עשו שבעת ימים, והחג, שבעת ימים. 
<B>ב ז,י</B> וביום עשרים ושלושה לחודש השביעי, שילח את-העם לאוהליהם--שמחים, וטובי לב, על-הטובה אשר עשה יהוה לדויד ולשלמה, ולישראל עמו. 
<B>ב ז,יא</B> ויכל שלמה את-בית יהוה, ואת-בית המלך; ואת כל-הבא על-לב שלמה, לעשות בבית-יהוה ובביתו--הצליח.  {פ}</P>

<P><B>ב ז,יב</B> ויירא יהוה אל-שלמה, בלילה; ויאמר לו, שמעתי את-תפילתך, ובחרתי במקום הזה לי, לבית זבח. 
<B>ב ז,יג</B> הן אעצור השמיים ולא-יהיה מטר, והן-אצווה על-חגב לאכול הארץ; ואם-אשלח דבר, בעמי. 
<B>ב ז,יד</B> וייכנעו עמי אשר נקרא-שמי עליהם, ויתפללו ויבקשו פניי, וישובו, מדרכיהם הרעים--ואני, אשמע מן-השמיים, ואסלח לחטאתם, וארפא את-ארצם. 
<B>ב ז,טו</B> עתה, עיניי יהיו פתוחות, ואוזניי, קשובות--לתפילת, המקום הזה. 
<B>ב ז,טז</B> ועתה, בחרתי והקדשתי את-הבית הזה, להיות-שמי שם, עד-עולם; והיו עיניי וליבי שם, כל-הימים. 
<B>ב ז,יז</B> ואתה אם-תלך לפניי, כאשר הלך דויד אביך, ולעשות, ככול אשר ציוויתיך; וחוקיי ומשפטיי, תשמור. 
<B>ב ז,יח</B> והקימותי, את כיסא מלכותך:  כאשר כרתי, לדויד אביך לאמור, לא-ייכרת לך איש, מושל בישראל. 
<B>ב ז,יט</B> ואם-תשובון אתם--ועזבתם חוקותיי ומצוותיי, אשר נתתי לפניכם; והלכתם, ועבודתם אלוהים אחרים, והשתחוויתם, להם. 
<B>ב ז,כ</B> ונתשתים, מעל אדמתי אשר נתתי להם, ואת-הבית הזה אשר הקדשתי לשמי, אשליך מעל פניי; ואתננו למשל ולשנינה, בכל-העמים. 
<B>ב ז,כא</B> והבית הזה אשר היה עליון, לכל-עובר עליו יישום; ואמר, במה עשה יהוה ככה, לארץ הזאת, ולבית הזה. 
<B>ב ז,כב</B> ואמרו, על אשר עזבו את-יהוה אלוהי אבותיהם אשר הוציאם מארץ מצריים, ויחזיקו באלוהים אחרים, וישתחוו להם ויעבדום; על-כן הביא עליהם, את כל-הרעה הזאת.  {פ}</P>

<P><B>ב ח,א</B> ויהי מקץ עשרים שנה, אשר בנה שלמה את-בית יהוה--ואת-ביתו. 
<B>ב ח,ב</B> והערים, אשר נתן חורם לשלמה--בנה שלמה, אותם; ויושב שם, את-בני ישראל. 
<B>ב ח,ג</B> וילך שלמה חמת צובה, ויחזק עליה. 
<B>ב ח,ד</B> וייבן את-תדמור, במדבר, ואת כל-ערי המסכנות, אשר בנה בחמת. 
<B>ב ח,ה</B> וייבן את-בית חורון, העליון, ואת-בית חורון, התחתון--ערי מצור, חומות דלתיים ובריח. 
<B>ב ח,ו</B> ואת-בעלת, ואת כל-ערי המסכנות אשר היו לשלמה, ואת כל-ערי הרכב, ואת ערי הפרשים; ואת כל-חשק שלמה, אשר חשק לבנות בירושלים ובלבנון, ובכול, ארץ ממשלתו. 
<B>ב ח,ז</B> כל-העם הנותר מן-החיתי והאמורי והפריזי, והחיווי והיבוסי, אשר לא מישראל, המה. 
<B>ב ח,ח</B> מן-בניהם, אשר נותרו אחריהם בארץ, אשר לא-כילום, בני ישראל; ויעלם שלמה למס, עד היום הזה. 
<B>ב ח,ט</B> ומן-בני, ישראל, אשר לא-נתן שלמה לעבדים, למלאכתו:  כי-המה אנשי מלחמה, ושרי שלישיו, ושרי רכבו, ופרשיו.  {פ}</P>

<P><B>ב ח,י</B> ואלה שרי הניצבים אשר-למלך שלמה, חמישים ומאתיים, הרודים, בעם. 
<B>ב ח,יא</B> ואת-בת-פרעה, העלה שלמה מעיר דויד, לבית, אשר בנה-לה:  כי אמר, לא-תשב אישה לי בבית דויד מלך-ישראל--כי-קודש המה, אשר-באה אליהם ארון יהוה.  {פ}</P>

<P><B>ב ח,יב</B> אז העלה שלמה עולות, ליהוה, על מזבח יהוה, אשר בנה לפני האולם. 
<B>ב ח,יג</B> ובדבר-יום ביום, להעלות כמצות משה, לשבתות ולחודשים, ולמועדות שלוש פעמים בשנה--בחג המצות ובחג השבועות, ובחג הסוכות. 
<B>ב ח,יד</B> ויעמד כמשפט דויד-אביו את-מחלקות הכוהנים על-עבודתם, והלויים על-משמרותם להלל ולשרת נגד הכוהנים לדבר-יום ביומו, והשוערים במחלקותם, לשער ושער:  כי כן, מצות דויד איש-האלוהים. 
<B>ב ח,טו</B> ולא סרו מצות המלך על-הכוהנים והלויים, לכל-דבר--ולאוצרות. 
<B>ב ח,טז</B> ותיכון כל-מלאכת שלמה, עד-היום מוסד בית-יהוה ועד-כלותו:  שלם, בית יהוה.  {ס} 
<B>ב ח,יז</B> אז הלך שלמה לעציון-גבר ואל-אילות, על-שפת הים--בארץ אדום. 
<B>ב ח,יח</B> וישלח-לו חורם ביד-עבדיו אונייות, ועבדים יודעי ים, ויבואו עם-עבדי שלמה אופירה, ויקחו משם ארבע-מאות וחמישים כיכר זהב; ויביאו, אל-המלך שלמה.  {פ}</P>

<P><B>ב ט,א</B> ומלכת-שבא, שמעה את-שמע שלמה, ותבוא לנסות את-שלמה בחידות בירושלים בחיל כבד מאוד וגמלים נושאים בשמים וזהב לרוב, ואבן יקרה; ותבוא, אל-שלמה, ותדבר עימו, את כל-אשר היה עם-לבבה. 
<B>ב ט,ב</B> ויגד-לה שלמה, את-כל-דבריה; ולא-נעלם דבר משלמה, אשר לא הגיד לה. 
<B>ב ט,ג</B> ותרא, מלכת-שבא, את, חכמת שלמה--והבית, אשר בנה. 
<B>ב ט,ד</B> ומאכל שולחנו ומושב עבדיו ומעמד משרתיו ומלבושיהם, ומשקיו ומלבושיהם, ועלייתו, אשר יעלה בית יהוה; ולא-היה עוד בה, רוח. 
<B>ב ט,ה</B> ותאמר, אל-המלך, אמת הדבר, אשר שמעתי בארצי--על-דבריך, ועל-חכמתך. 
<B>ב ט,ו</B> ולא-האמנתי לדבריהם, עד אשר-באתי ותראינה עיניי, והנה לא הוגד-לי, חצי מרבית חכמתך:  יספת, על-השמועה אשר שמעתי. 
<B>ב ט,ז</B> אשרי אנשיך, ואשרי עבדיך אלה--העומדים לפניך תמיד, ושומעים את-חכמתך. 
<B>ב ט,ח</B> יהי יהוה אלוהיך, ברוך, אשר חפץ בך לתיתך על-כיסאו למלך, ליהוה אלוהיך:  באהבת אלוהיך את-ישראל, להעמידו לעולם, וייתנך עליהם למלך, לעשות משפט וצדקה. 
<B>ב ט,ט</B> ותיתן למלך מאה ועשרים כיכר זהב, ובשמים לרוב מאוד--ואבן יקרה; ולא היה כבושם ההוא, אשר-נתנה מלכת-שבא למלך שלמה. 
<B>ב ט,י</B> וגם-עבדי חורם ועבדי שלמה, אשר-הביאו זהב מאופיר--הביאו עצי אלגומים, ואבן יקרה. 
<B>ב ט,יא</B> ויעש המלך את-עצי האלגומים מסילות לבית-יהוה, ולבית המלך, וכינורות ונבלים, לשרים; ולא-נראו כהם לפנים, בארץ יהודה. 
<B>ב ט,יב</B> והמלך שלמה נתן למלכת-שבא, את-כל-חפצה אשר שאלה, מלבד, אשר-הביאה אל-המלך; ותהפוך ותלך לארצה, היא ועבדיה.  {פ}</P>

<P><B>ב ט,יג</B> ויהי משקל הזהב, אשר-בא לשלמה בשנה אחת--שש מאות ושישים ושש, כיכרי זהב. 
<B>ב ט,יד</B> לבד מאנשי התרים והסוחרים, מביאים; וכל-מלכי ערב ופחות הארץ, מביאים זהב וכסף לשלמה. 
<B>ב ט,טו</B> ויעש המלך שלמה מאתיים צינה, זהב שחוט:  שש מאות זהב שחוט, יעלה על-הצינה האחת. 
<B>ב ט,טז</B> ושלוש-מאות מגינים, זהב שחוט--שלוש מאות זהב, יעלה על-המגן האחת; וייתנם המלך, בבית יער הלבנון. 
<B>ב ט,יז</B> ויעש המלך כיסא-שן, גדול; ויצפהו, זהב טהור. 
<B>ב ט,יח</B> ושש מעלות לכיסא וכבש בזהב לכיסא, מואחזים, וידות מזה ומזה, על-מקום השבת; ושניים אריות, עומדים אצל הידות. 
<B>ב ט,יט</B> ושנים עשר אריות, עומדים שם על-שש המעלות--מזה ומזה; לא-נעשה כן, לכל-ממלכה. 
<B>ב ט,כ</B> וכול כלי משקה המלך שלמה, זהב, וכול כלי בית-יער הלבנון, זהב סגור:  אין כסף, נחשב בימי שלמה--למאומה. 
<B>ב ט,כא</B> כי-אונייות למלך הולכות תרשיש, עם עבדי חורם:  אחת לשלוש שנים תבואנה אונייות תרשיש, נושאות זהב וכסף, שנהבים וקופים, ותוכיים.  {פ}</P>

<P><B>ב ט,כב</B> ויגדל המלך שלמה, מכול מלכי הארץ--לעושר, וחכמה. 
<B>ב ט,כג</B> וכול מלכי הארץ, מבקשים את-פני שלמה--לשמוע, את-חכמתו, אשר-נתן האלוהים, בליבו. 
<B>ב ט,כד</B> והם מביאים איש מנחתו כלי כסף וכלי זהב ושלמות, נשק ובשמים, סוסים, ופרדים--דבר-שנה, בשנה.  {ס} 
<B>ב ט,כה</B> ויהי לשלמה ארבעת אלפים אוריות סוסים, ומרכבות, ושנים-עשר אלף, פרשים; ויניחם בערי הרכב, ועם-המלך בירושלים. 
<B>ב ט,כו</B> ויהי מושל, בכל-המלכים--מן-הנהר ועד-ארץ פלשתים, ועד גבול מצריים. 
<B>ב ט,כז</B> וייתן המלך את-הכסף בירושלים, כאבנים; ואת הארזים, נתן כשקמים אשר-בשפילה--לרוב. 
<B>ב ט,כח</B> ומוציאים סוסים ממצריים לשלמה, ומכל-הארצות. 
<B>ב ט,כט</B> ושאר דברי שלמה, הראשונים והאחרונים--הלוא-הם כתובים, על-דברי נתן הנביא, ועל-נבואת אחייה השילוני ובחזות יעדו החוזה, על-ירובעם בן-נבט. 
<B>ב ט,ל</B> וימלוך שלמה בירושלים על-כל-ישראל, ארבעים שנה. 
<B>ב ט,לא</B> וישכב שלמה, עם-אבותיו, ויקברוהו, בעיר דויד אביו; וימלוך רחבעם בנו, תחתיו.  {פ}</P>

<P><B>ב י,א</B> וילך רחבעם, שכמה:  כי שכם באו כל-ישראל, להמליך אותו. 
<B>ב י,ב</B> ויהי כשמוע ירובעם בן-נבט, והוא במצריים, אשר ברח, מפני שלמה המלך--וישב ירובעם, ממצריים. 
<B>ב י,ג</B> וישלחו, ויקראו-לו, ויבוא ירובעם, וכל-ישראל; וידברו, אל-רחבעם לאמור. 
<B>ב י,ד</B> אביך, הקשה את-עולנו; ועתה הקל מעבודת אביך הקשה, ומעולו הכבד אשר-נתן עלינו--ונעבדך. 
<B>ב י,ה</B> ויאמר אליהם, עוד שלושת ימים--ושובו אליי; וילך, העם.  {ס} 
<B>ב י,ו</B> וייוועץ המלך רחבעם, את-הזקנים אשר-היו עומדים לפני שלמה אביו, בהיותו חי, לאמור:  איך אתם נועצים, להשיב לעם-הזה דבר. 
<B>ב י,ז</B> וידברו אליו לאמור, אם-תהיה לטוב להעם הזה ורציתם, ודיברת אליהם, דברים טובים--והיו לך עבדים, כל-הימים. 
<B>ב י,ח</B> ויעזוב את-עצת הזקנים, אשר יעצוהו; וייוועץ, את-הילדים אשר גדלו איתו, העומדים, לפניו. 
<B>ב י,ט</B> ויאמר אליהם, מה אתם נועצים, ונשיב דבר, את-העם הזה:  אשר דיברו אליי, לאמור, הקל מן-העול, אשר-נתן אביך עלינו. 
<B>ב י,י</B> וידברו איתו, הילדים אשר גדלו איתו לאמור, כה-תאמר לעם אשר-דיברו אליך לאמור אביך הכביד את-עולנו, ואתה הקל מעלינו:  כה תאמר אליהם, קוטוני עבה ממותני אבי. 
<B>ב י,יא</B> ועתה, אבי העמיס עליכם עול כבד, ואני, אוסיף על-עולכם:  אבי, ייסר אתכם בשוטים, ואני, בעקרבים.  {פ}</P>

<P><B>ב י,יב</B> ויבוא ירובעם וכל-העם אל-רחבעם, ביום השלישי, כאשר דיבר המלך לאמור, שובו אליי ביום השלישי. 
<B>ב י,יג</B> ויענם המלך, קשה; ויעזוב המלך רחבעם, את עצת הזקנים. 
<B>ב י,יד</B> וידבר אליהם, כעצת הילדים לאמור, אכביד את-עולכם, ואני אוסיף עליו:  אבי, ייסר אתכם בשוטים, ואני, בעקרבים. 
<B>ב י,טו</B> ולא-שמע המלך, אל-העם:  כי-הייתה נסיבה, מעם האלוהים--למען הקים יהוה את-דברו אשר דיבר ביד אחייהו השלוני, אל-ירובעם בן-נבט. 
<B>ב י,טז</B> וכל-ישראל, כי לא-שמע המלך להם, וישיבו העם את-המלך לאמור מה-לנו חלק בדויד ולא-נחלה בבן-ישי איש לאוהליך ישראל, עתה ראה ביתך דויד; וילך כל-ישראל, לאוהליו.  {ס} 
<B>ב י,יז</B> ובני ישראל, היושבים בערי יהודה--וימלוך עליהם, רחבעם. 
<B>ב י,יח</B> וישלח המלך רחבעם, את-הדורם אשר על-המס, וירגמו-בו בני-ישראל אבן, וימות;  {ס}  והמלך רחבעם, התאמץ לעלות במרכבה, לנוס, ירושלים.  {ס} 
<B>ב י,יט</B> ויפשעו ישראל בבית דויד, עד היום הזה. 
<B>ב יא,א</B> ויבוא רחבעם, ירושלים, ויקהל את-בית יהודה ובנימין מאה ושמונים אלף בחור, עושה מלחמה--להילחם, עם-ישראל, להשיב את-הממלכה, לרחבעם.  {פ}</P>

<P><B>ב יא,ב</B> ויהי, דבר-יהוה, אל-שמעיהו איש-האלוהים, לאמור. 
<B>ב יא,ג</B> אמור, אל-רחבעם בן-שלמה מלך יהודה--ואל, כל-ישראל, ביהודה ובנימין, לאמור. 
<B>ב יא,ד</B> כה אמר יהוה לא-תעלו ולא-תילחמו עם-אחיכם, שובו איש לביתו--כי מאיתי נהיה, הדבר הזה; וישמעו את-דברי יהוה, וישובו מלכת אל-ירובעם.  {פ}</P>

<P><B>ב יא,ה</B> ויישב רחבעם, בירושלים; וייבן ערים למצור, ביהודה. 
<B>ב יא,ו</B> וייבן את-בית-לחם ואת-עיטם, ואת-תקוע. 
<B>ב יא,ז</B> ואת-בית-צור ואת-שוכו, ואת-עדולם. 
<B>ב יא,ח</B> ואת-גת ואת-מרשה, ואת-זיף. 
<B>ב יא,ט</B> ואת-אדוריים ואת-לכיש, ואת-עזקה. 
<B>ב יא,י</B> ואת-צורעה, ואת-איילון, ואת-חברון, אשר ביהודה ובבנימין:  ערי, מצורות. 
<B>ב יא,יא</B> ויחזק, את-המצורות; וייתן בהם נגידים, ואוצרות מאכל ושמן ויין. 
<B>ב יא,יב</B> ובכל-עיר ועיר צינות ורמחים, ויחזקם להרבה מאוד; ויהי-לו, יהודה ובנימין.  {ס} 
<B>ב יא,יג</B> והכוהנים, והלויים, אשר, בכל-ישראל--התייצבו עליו, מכל-גבולם. 
<B>ב יא,יד</B> כי-עזבו הלויים, את-מגרשיהם ואחוזתם, וילכו ליהודה, ולירושלים:  כי-הזניחם ירובעם ובניו, מכהן ליהוה. 
<B>ב יא,טו</B> ויעמד-לו כוהנים, לבמות ולשעירים, ולעגלים, אשר עשה. 
<B>ב יא,טז</B> ואחריהם, מכול שבטי ישראל, הנותנים את-לבבם, לבקש את-יהוה אלוהי ישראל--באו, ירושלים, לזבוח, ליהוה אלוהי אבותיהם. 
<B>ב יא,יז</B> ויחזקו את-מלכות יהודה, ויאמצו את-רחבעם בן-שלמה לשנים שלוש:  כי הלכו, בדרך דויד ושלמה--לשנים שלוש. 
<B>ב יא,יח</B> וייקח-לו רחבעם, אישה--את-מחלת, בת-ירימות בן-דויד:  אביהיל, בת-אליאב בן-ישי. 
<B>ב יא,יט</B> ותלד לו, בנים--את-יעוש ואת-שמריה, ואת-זהם. 
<B>ב יא,כ</B> ואחריה לקח, את-מעכה בת-אבשלום; ותלד לו, את-אבייה ואת-עתיי, ואת-זיזא, ואת-שלומית. 
<B>ב יא,כא</B> ויאהב רחבעם את-מעכה בת-אבשלום, מכל-נשיו ופילגשיו--כי נשים שמונה-עשרה נשא, ופילגשים שישים; ויולד, עשרים ושמונה בנים--ושישים בנות. 
<B>ב יא,כב</B> ויעמד לראש רחבעם את-אבייה בן-מעכה, לנגיד באחיו--כי, להמליכו. 
<B>ב יא,כג</B> ויבן ויפרוץ מכל-בניו לכל-ארצות יהודה ובנימין, לכול ערי המצורות, וייתן להם המזון, לרוב; וישאל, המון נשים. 
<B>ב יב,א</B> ויהי, כהכין מלכות רחבעם וכחזקתו, עזב, את-תורת יהוה; וכל-ישראל, עימו.  {פ}</P>

<P><B>ב יב,ב</B> ויהי בשנה החמישית, למלך רחבעם, עלה שישק מלך-מצריים, על-ירושלים:  כי מעלו, ביהוה. 
<B>ב יב,ג</B> באלף ומאתיים רכב, ובשישים אלף פרשים; ואין מספר, לעם אשר-באו עימו ממצריים--לובים סוכיים, וכושים. 
<B>ב יב,ד</B> וילכוד את-ערי המצורות, אשר ליהודה; ויבוא, עד-ירושלים.  {ס} 
<B>ב יב,ה</B> ושמעיה הנביא, בא אל-רחבעם, ושרי יהודה, אשר-נאספו אל-ירושלים מפני שישק; ויאמר להם כה-אמר יהוה, אתם עזבתם אותי, ואף-אני עזבתי אתכם, ביד-שישק. 
<B>ב יב,ו</B> וייכנעו שרי-ישראל, והמלך; ויאמרו, צדיק יהוה. 
<B>ב יב,ז</B> ובראות יהוה כי נכנעו, היה דבר-יהוה אל-שמעיה לאמור נכנעו לא אשחיתם; ונתתי להם כמעט לפליטה, ולא-תיתך חמתי בירושלים ביד-שישק. 
<B>ב יב,ח</B> כי יהיו-לו, לעבדים; ויידעו, עבודתי, ועבודת, ממלכות הארצות.  {ס} 
<B>ב יב,ט</B> ויעל שישק מלך-מצריים, על-ירושלים, וייקח את-אוצרות בית-יהוה ואת-אוצרות בית המלך, את-הכול לקח; וייקח את-מגיני הזהב, אשר עשה שלמה. 
<B>ב יב,י</B> ויעש המלך רחבעם תחתיהם, מגיני נחושת; והפקיד, על-יד שרי הרצים, השומרים, פתח בית המלך. 
<B>ב יב,יא</B> ויהי מדי-בוא המלך, בית יהוה, באו הרצים ונשאום, והשיבום אל-תא הרצים. 
<B>ב יב,יב</B> ובהיכנעו, שב ממנו אף-יהוה, ולא להשחית, לכלה; וגם, ביהודה, היה, דברים טובים.  {ס} 
<B>ב יב,יג</B> ויתחזק המלך רחבעם, בירושלים--וימלוך:  כי בן-ארבעים ואחת שנה רחבעם במולכו ושבע עשרה שנה מלך בירושלים, העיר אשר-בחר יהוה לשום את-שמו שם מכול שבטי ישראל, ושם אימו, נעמה העמונית. 
<B>ב יב,יד</B> ויעש, הרע:  כי לא הכין ליבו, לדרוש את-יהוה.  {ס} 
<B>ב יב,טו</B> ודברי רחבעם, הראשונים והאחרונים--הלוא-הם כתובים בדברי שמעיה הנביא ועידוא החוזה, להתייחש; ומלחמות רחבעם וירובעם, כל-הימים. 
<B>ב יב,טז</B> וישכב רחבעם עם-אבותיו, וייקבר בעיר דויד; וימלוך אבייה בנו, תחתיו.  {פ}</P>

<P><B>ב יג,א</B> בשנת שמונה עשרה, למלך ירובעם; וימלוך אבייה, על-יהודה. 
<B>ב יג,ב</B> שלוש שנים, מלך בירושלים, ושם אימו, מיכיהו בת-אוריאל מן-גבעה; ומלחמה הייתה בין אבייה, ובין ירובעם. 
<B>ב יג,ג</B> ויאסור אבייה את-המלחמה, בחיל גיבורי מלחמה, ארבע-מאות אלף, איש בחור;  {ס}  וירובעם, ערך עימו מלחמה, בשמונה מאות אלף איש בחור, גיבור חיל.  {ס} 
<B>ב יג,ד</B> ויקם אבייה, מעל להר צמריים, אשר, בהר אפריים; ויאמר, שמעוני ירובעם וכל-ישראל. 
<B>ב יג,ה</B> הלוא לכם, לדעת, כי יהוה אלוהי ישראל נתן ממלכה לדויד על-ישראל, לעולם:  לו ולבניו, ברית מלח.  {פ}</P>

<P><B>ב יג,ו</B> ויקם ירובעם בן-נבט, עבד שלמה בן-דויד; וימרוד, על-אדוניו. 
<B>ב יג,ז</B> וייקבצו עליו, אנשים ריקים בני בלייעל, ויתאמצו, על-רחבעם בן-שלמה; ורחבעם, היה נער ורך-לבב, ולא התחזק, לפניהם. 
<B>ב יג,ח</B> ועתה אתם אומרים, להתחזק לפני ממלכת יהוה, ביד, בני דויד; ואתם, המון רב, ועימכם עגלי זהב, אשר עשה לכם ירובעם לאלוהים. 
<B>ב יג,ט</B> הלוא הדחתם את-כוהני יהוה, את-בני אהרון והלויים; ותעשו לכם כוהנים, כעמי הארצות--כל-הבא למלא ידו בפר בן-בקר ואילים שבעה, והיה כוהן ללא אלוהים.  {ס} 
<B>ב יג,י</B> ואנחנו יהוה אלוהינו, ולא עזבנוהו; וכוהנים משרתים ליהוה, בני אהרון, והלויים, במלאכת. 
<B>ב יג,יא</B> ומקטירים ליהוה עולות בבוקר-בבוקר ובערב-בערב וקטורת-סמים ומערכת לחם על-השולחן הטהור, ומנורת הזהב ונרותיה לבער בערב בערב--כי-שומרים אנחנו, את-משמרת יהוה אלוהינו; ואתם, עזבתם אותו. 
<B>ב יג,יב</B> והנה עימנו בראש האלוהים וכוהניו, וחצוצרות התרועה--להריע עליכם; בני ישראל, אל-תילחמו עם-יהוה אלוהי-אבותיכם--כי-לא תצליחו. 
<B>ב יג,יג</B> וירובעם, הסב את-המארב, לבוא, מאחריהם; ויהיו לפני יהודה, והמארב מאחריהם. 
<B>ב יג,יד</B> ויפנו יהודה, והנה להם המלחמה פנים ואחור, ויצעקו, ליהוה; והכוהנים, מחצרים בחצוצרות. 
<B>ב יג,טו</B> ויריעו, איש יהודה; ויהי, בהריע איש יהודה, והאלוהים נגף את-ירובעם וכל-ישראל, לפני אבייה ויהודה. 
<B>ב יג,טז</B> וינוסו בני-ישראל, מפני יהודה; וייתנם אלוהים, בידם. 
<B>ב יג,יז</B> ויכו בהם אבייה ועמו, מכה רבה; וייפלו חללים מישראל, חמש-מאות אלף איש בחור. 
<B>ב יג,יח</B> וייכנעו בני-ישראל, בעת ההיא; ויאמצו, בני יהודה, כי נשענו, על-יהוה אלוהי אבותיהם. 
<B>ב יג,יט</B> וירדוף אבייה, אחרי ירובעם, וילכוד ממנו ערים, את-בית-אל ואת-בנותיה ואת-ישנה ואת-בנותיה; ואת-עפריין, ובנותיה. 
<B>ב יג,כ</B> ולא-עצר כוח-ירובעם עוד, בימי אבייהו; וייגפהו יהוה, וימות.  {פ}</P>

<P><B>ב יג,כא</B> ויתחזק אבייהו--ויישא-לו, נשים ארבע עשרה; ויולד, עשרים ושניים בנים, ושש עשרה, בנות. 
<B>ב יג,כב</B> ויתר דברי אבייה, ודרכיו ודבריו--כתובים, במדרש הנביא עידוא. 
<B>ב יג,כג</B> וישכב אבייה עם-אבותיו, ויקברו אותו בעיר דויד, וימלוך אסא בנו, תחתיו; בימיו שקטה הארץ, עשר שנים.  {פ}</P>

<P><B>ב יד,א</B> ויעש אסא הטוב והישר, בעיני יהוה אלוהיו. 
<B>ב יד,ב</B> ויסר את-מזבחות הנכר, והבמות; וישבר, את-המצבות, ויגדע, את-האשרים. 
<B>ב יד,ג</B> ויאמר, ליהודה, לדרוש, את-יהוה אלוהי אבותיהם--ולעשות, התורה והמצוה. 
<B>ב יד,ד</B> ויסר מכל-ערי יהודה, את-הבמות ואת-החמנים; ותשקוט הממלכה, לפניו. 
<B>ב יד,ה</B> וייבן ערי מצורה, ביהודה:  כי-שקטה הארץ, ואין-עימו מלחמה בשנים האלה--כי-הניח יהוה, לו. 
<B>ב יד,ו</B> ויאמר ליהודה נבנה את-הערים האלה, ונסב חומה ומגדלים דלתיים ובריחים, עודנו הארץ לפנינו כי דרשנו את-יהוה אלוהינו, דרשנו וינח לנו מסביב; ויבנו, ויצליחו.  {פ}</P>

<P><B>ב יד,ז</B> ויהי לאסא, חיל נושא צינה ורומח, מיהודה שלוש מאות אלף,  {ס}  ומבנימין נושאי מגן ודורכי קשת מאתיים ושמונים אלף:  כל-אלה, גיבורי חיל. 
<B>ב יד,ח</B> וייצא אליהם זרח הכושי, בחיל אלף אלפים, ומרכבות, שלוש מאות; ויבוא, עד-מרשה. 
<B>ב יד,ט</B> וייצא אסא, לפניו; ויערכו, מלחמה, בגיא צפתה, למרשה. 
<B>ב יד,י</B> ויקרא אסא אל-יהוה אלוהיו, ויאמר, יהוה אין-עימך לעזור בין רב לאין כוח, עוזרנו יהוה אלוהינו כי-עליך נשענו ובשמך באנו על-ההמון הזה:  יהוה אלוהינו אתה, אל-יעצור עימך אנוש.  {ס} 
<B>ב יד,יא</B> וייגוף יהוה את-הכושים, לפני אסא ולפני יהודה; וינוסו, הכושים. 
<B>ב יד,יב</B> וירדפם אסא והעם אשר-עימו, עד-לגרר, וייפול מכושים לאין להם מחיה, כי-נשברו לפני-יהוה ולפני מחנהו; וישאו שלל, הרבה מאוד. 
<B>ב יד,יג</B> ויכו, את כל-הערים סביבות גרר--כי-היה פחד-יהוה, עליהם; ויבוזו, את-כל-הערים, כי-ביזה רבה, הייתה בהם. 
<B>ב יד,יד</B> וגם-אוהלי מקנה, הכו; וישבו צאן לרוב וגמלים, וישובו ירושלים.  {ס} 
<B>ב טו,א</B> ועזריהו, בן-עודד, הייתה עליו, רוח אלוהים. 
<B>ב טו,ב</B> וייצא, לפני אסא, ויאמר לו, שמעוני אסא וכל-יהודה ובנימין:  יהוה עימכם, בהיותכם עימו, ואם-תדרשוהו יימצא לכם, ואם-תעזבוהו יעזוב אתכם.  {ס} 
<B>ב טו,ג</B> וימים רבים, לישראל:  ללא אלוהי אמת, וללא כוהן מורה--וללא תורה. 
<B>ב טו,ד</B> וישב, בצר-לו, על-יהוה, אלוהי ישראל; ויבקשוהו, ויימצא להם. 
<B>ב טו,ה</B> ובעיתים ההם, אין שלום ליוצא ולבא:  כי מהומות רבות, על כל-יושבי הארצות. 
<B>ב טו,ו</B> וכותתו גוי-בגוי, ועיר בעיר:  כי-אלוהים הממם, בכל-צרה. 
<B>ב טו,ז</B> ואתם חזקו, ואל-ירפו ידיכם:  כי יש שכר, לפעולתכם.  {ס} 
<B>ב טו,ח</B> וכשמוע אסא הדברים האלה, והנבואה עודד הנביא, התחזק ויעבר השיקוצים מכל-ארץ יהודה ובנימין, ומן-הערים אשר לכד מהר אפריים; ויחדש, את-מזבח יהוה, אשר, לפני אולם יהוה. 
<B>ב טו,ט</B> ויקבוץ, את-כל-יהודה ובנימין, והגרים עימהם, מאפריים ומנשה ומשמעון:  כי-נפלו עליו מישראל, לרוב, בראותם, כי-יהוה אלוהיו עימו.  {פ}</P>

<P><B>ב טו,י</B> וייקבצו ירושלים, בחודש השלישי, לשנת חמש-עשרה, למלכות אסא. 
<B>ב טו,יא</B> ויזבחו ליהוה ביום ההוא, מן-השלל הביאו:  בקר שבע מאות, וצאן שבעת אלפים. 
<B>ב טו,יב</B> ויבואו בברית--לדרוש, את-יהוה אלוהי אבותיהם:  בכל-לבבם, ובכל-נפשם. 
<B>ב טו,יג</B> וכול אשר לא-ידרוש ליהוה אלוהי-ישראל, יומת--למן-קטון, ועד-גדול, למאיש, ועד-אישה. 
<B>ב טו,יד</B> ויישבעו, ליהוה, בקול גדול, ובתרועה--ובחצוצרות, ובשופרות. 
<B>ב טו,טו</B> וישמחו כל-יהודה על-השבועה, כי בכל-לבבם נשבעו, ובכל-רצונם ביקשוהו, ויימצא להם; וינח יהוה להם, מסביב. 
<B>ב טו,טז</B> וגם-מעכה אם אסא המלך, הסירה מגבירה, אשר-עשתה לאשרה, מפלצת; ויכרות אסא, את-מפלצתה, וידק, וישרוף בנחל קדרון. 
<B>ב טו,יז</B> והבמות--לא-סרו, מישראל:  רק לבב-אסא היה שלם, כל-ימיו. 
<B>ב טו,יח</B> ויבא את-קודשי אביו, וקודשיו--בית האלוהים:  כסף וזהב, וכלים. 
<B>ב טו,יט</B> ומלחמה, לא הייתה, עד שנת-שלושים וחמש, למלכות אסא.  {פ}</P>

<P><B>ב טז,א</B> בשנת שלושים ושש, למלכות אסא, עלה בעשא מלך-ישראל על-יהודה, וייבן את-הרמה--לבלתי, תת יוצא ובא, לאסא, מלך יהודה. 
<B>ב טז,ב</B> ויוצא אסא כסף וזהב, מאוצרות בית יהוה--ובית המלך; וישלח, אל-בן-הדד מלך ארם, היושב בדרמשק, לאמור. 
<B>ב טז,ג</B> ברית ביני ובינך, ובין אבי ובין אביך:  הנה שלחתי לך, כסף וזהב--לך הפר בריתך את-בעשא מלך ישראל, ויעלה מעליי. 
<B>ב טז,ד</B> וישמע בן-הדד אל-המלך אסא, וישלח את-שרי החיילים אשר-לו אל-ערי ישראל, ויכו את-עיון ואת-דן, ואת אביל מים; ואת כל-מסכנות, ערי נפתלי. 
<B>ב טז,ה</B> ויהי, כשמוע בעשא, ויחדל, מבנות את-הרמה; וישבת, את-מלאכתו.  {ס} 
<B>ב טז,ו</B> ואסא המלך, לקח את-כל-יהודה, וישאו את-אבני הרמה ואת-עציה, אשר בנה בעשא; וייבן בהם, את-גבע ואת-המצפה.  {ס} 
<B>ב טז,ז</B> ובעת ההיא, בא חנני הרואה, אל-אסא, מלך יהודה; ויאמר אליו, בהישענך על-מלך ארם ולא נשענת על-יהוה אלוהיך, על-כן נמלט חיל מלך-ארם, מידך. 
<B>ב טז,ח</B> הלוא הכושים והלובים, היו לחיל לרוב לרכב ולפרשים--להרבה מאוד; ובהישענך על-יהוה, נתנם בידך. 
<B>ב טז,ט</B> כי יהוה, עיניו משוטטות בכל-הארץ להתחזק עם-לבבם שלם אליו--נסכלת על-זאת:  כי מעתה, יש עימך מלחמות. 
<B>ב טז,י</B> ויכעס אסא אל-הרואה, וייתנהו בית המהפכת--כי-בזעף עימו, על-זאת; וירצץ אסא מן-העם, בעת ההיא. 
<B>ב טז,יא</B> והנה דברי אסא, הראשונים והאחרונים--הנם כתובים על-ספר המלכים, ליהודה וישראל. 
<B>ב טז,יב</B> ויחלה אסא בשנת שלושים ותשע למלכותו ברגליו, עד-למעלה חולייו; וגם-בחולייו לא-דרש את-יהוה, כי ברופאים. 
<B>ב טז,יג</B> וישכב אסא, עם-אבותיו; וימת, בשנת ארבעים ואחת למולכו. 
<B>ב טז,יד</B> ויקברוהו בקברותיו, אשר כרה-לו בעיר דויד, וישכיבוהו במשכב אשר מילא בשמים וזנים, מרוקחים במרקחת מעשה; וישרפו-לו שריפה, גדולה עד-למאוד.  {פ}</P>

<P><B>ב יז,א</B> וימלוך יהושפט בנו, תחתיו; ויתחזק, על-ישראל. 
<B>ב יז,ב</B> וייתן-חיל--בכל-ערי יהודה, הבצורות; וייתן נציבים, בארץ יהודה, ובערי אפריים, אשר לכד אסא אביו. 
<B>ב יז,ג</B> ויהי יהוה, עם-יהושפט:  כי הלך, בדרכי דויד אביו הראשונים, ולא דרש, לבעלים. 
<B>ב יז,ד</B> כי לאלוהי אביו, דרש, ובמצוותיו, הלך; ולא, כמעשה ישראל. 
<B>ב יז,ה</B> ויכן יהוה את-הממלכה בידו, וייתנו כל-יהודה מנחה ליהושפט; ויהי-לו עושר-וכבוד, לרוב. 
<B>ב יז,ו</B> ויגבה ליבו, בדרכי יהוה; ועוד, הסיר את-הבמות ואת-האשרים--מיהודה.  {פ}</P>

<P><B>ב יז,ז</B> ובשנת שלוש למולכו, שלח לשריו לבן-חיל ולעובדיה ולזכריה, ולנתנאל, ולמיכיהו--ללמד, בערי יהודה. 
<B>ב יז,ח</B> ועימהם הלויים, שמעיהו ונתניהו וזבדיהו ועשהאל ושמירמות ויהונתן ואדונייהו וטובייהו וטוב אדונייה--הלויים; ועימהם אלישמע ויהורם, הכוהנים. 
<B>ב יז,ט</B> וילמדו, ביהודה, ועימהם, ספר תורת יהוה; ויסובו בכל-ערי יהודה, וילמדו בעם. 
<B>ב יז,י</B> ויהי פחד יהוה, על כל-ממלכות הארצות, אשר, סביבות יהודה; ולא נלחמו, עם-יהושפט. 
<B>ב יז,יא</B> ומן-פלשתים, מביאים ליהושפט מנחה--וכסף משא; גם הערביאים, מביאים לו צאן, אילים שבעת אלפים ושבע מאות, ותיישים שבעת אלפים ושבע מאות.  {פ}</P>

<P><B>ב יז,יב</B> ויהי יהושפט הולך וגדל, עד-למעלה; וייבן ביהודה בירנייות, וערי מסכנות. 
<B>ב יז,יג</B> ומלאכה רבה היה לו, בערי יהודה; ואנשי מלחמה גיבורי חיל, בירושלים. 
<B>ב יז,יד</B> ואלה פקודתם, לבית אבותיהם:  ליהודה, שרי אלפים--  {ס}  עדנה השר, ועימו גיבורי חיל שלוש מאות אלף.  {ס} 
<B>ב יז,טו</B> ועל-ידו, יהוחנן השר; ועימו, מאתיים ושמונים אלף.  {ס} 
<B>ב יז,טז</B> ועל-ידו עמסיה בן-זכרי, המתנדב ליהוה; ועימו מאתיים אלף, גיבור חיל.  {ס} 
<B>ב יז,יז</B> ומן-בנימין--גיבור חיל, אלידע; ועימו נושקי-קשת ומגן, מאתיים אלף.  {ס} 
<B>ב יז,יח</B> ועל-ידו, יהוזבד; ועימו מאה-ושמונים אלף, חלוצי צבא.  {ס} 
<B>ב יז,יט</B> אלה, המשרתים את-המלך:  מלבד אשר-נתן המלך, בערי המבצר--בכל-יהודה.  {פ}</P>

<P><B>ב יח,א</B> ויהי ליהושפט עושר וכבוד, לרוב; ויתחתן, לאחאב. 
<B>ב יח,ב</B> ויירד לקץ שנים אל-אחאב, לשומרון, ויזבח-לו אחאב צאן ובקר לרוב, ולעם אשר עימו; ויסיתהו, לעלות אל-רמות גלעד. 
<B>ב יח,ג</B> ויאמר אחאב מלך-ישראל, אל-יהושפט מלך יהודה, התלך עימי, רמות גלעד; ויאמר לו, כמוני כמוך וכעמך עמי--ועימך, במלחמה. 
<B>ב יח,ד</B> ויאמר יהושפט, אל-מלך ישראל:  דרוש-נא כיום, את-דבר יהוה. 
<B>ב יח,ה</B> ויקבוץ מלך-ישראל את-הנביאים, ארבע מאות איש, ויאמר אליהם הנלך אל-רמות גלעד למלחמה, אם-אחדל; ויאמרו עלה, וייתן האלוהים ביד המלך. 
<B>ב יח,ו</B> ויאמר, יהושפט, האין פה נביא ליהוה, עוד; ונדרשה, מאותו. 
<B>ב יח,ז</B> ויאמר מלך-ישראל אל-יהושפט עוד איש-אחד לדרוש את-יהוה מאותו ואני שנאתיהו, כי-איננו מתנבא עליי לטובה כי כל-ימיו לרעה--הוא, מיכיהו בן-ימלא; ויאמר, יהושפט, אל-יאמר המלך, כן. 
<B>ב יח,ח</B> ויקרא מלך ישראל, אל-סריס אחד; ויאמר, מהר מיכיהו בן-ימלא. 
<B>ב יח,ט</B> ומלך ישראל ויהושפט מלך-יהודה יושבים איש על-כיסאו מלובשים בגדים, ויושבים בגורן--פתח, שער שומרון; וכל-הנביאים--מתנבאים, לפניהם. 
<B>ב יח,י</B> ויעש לו צדקייהו בן-כנענה, קרני ברזל; ויאמר כה-אמר יהוה, באלה תנגח את-ארם עד-כלותם. 
<B>ב יח,יא</B> וכל-הנביאים--ניבאים כן, לאמור:  עלה רמות גלעד, והצלח, ונתן יהוה, ביד המלך. 
<B>ב יח,יב</B> והמלאך אשר-הלך לקרוא למיכיהו, דיבר אליו לאמור, הנה דברי הנביאים פה-אחד טוב, אל-המלך; ויהי-נא דברך כאחד מהם, ודיברת טוב. 
<B>ב יח,יג</B> ויאמר, מיכיהו:  חי-יהוה--כי את-אשר-יאמר אלוהיי, אותו אדבר. 
<B>ב יח,יד</B> ויבוא, אל-המלך, ויאמר המלך אליו מיכה הנלך אל-רמות גלעד למלחמה, אם-אחדל; ויאמר עלו והצליחו, ויינתנו בידכם. 
<B>ב יח,טו</B> ויאמר אליו המלך, עד-כמה פעמים אני משביעך:  אשר לא-תדבר אליי, רק-אמת--בשם יהוה. 
<B>ב יח,טז</B> ויאמר, ראיתי את-כל-ישראל נפוצים על-ההרים--כצאן, אשר אין-להן רועה; ויאמר יהוה לא-אדונים לאלה, ישובו איש-לביתו בשלום. 
<B>ב יח,יז</B> ויאמר מלך-ישראל, אל-יהושפט:  הלוא אמרתי אליך, לא-יתנבא עליי טוב כי אם-לרע.  {ס} 
<B>ב יח,יח</B> ויאמר, לכן שמעו דבר-יהוה:  ראיתי את-יהוה, יושב על-כיסאו, וכל-צבא השמיים עומדים, על-ימינו ושמאלו. 
<B>ב יח,יט</B> ויאמר יהוה, מי יפתה את-אחאב מלך-ישראל, ויעל, וייפול ברמות גלעד; ויאמר--זה אומר ככה, וזה אומר ככה. 
<B>ב יח,כ</B> וייצא הרוח, ויעמוד לפני יהוה, ויאמר, אני אפתנו:  ויאמר יהוה אליו, במה. 
<B>ב יח,כא</B> ויאמר, אצא והייתי לרוח שקר, בפי, כל-נביאיו; ויאמר, תפתה וגם-תוכל--צא, ועשה-כן. 
<B>ב יח,כב</B> ועתה, הנה נתן יהוה רוח שקר, בפי, נביאיך אלה; ויהוה, דיבר עליך רעה.  {ס} 
<B>ב יח,כג</B> וייגש צדקייהו בן-כנענה, ויך את-מיכיהו על-הלחי; ויאמר, אי זה הדרך עבר רוח-יהוה מאיתי--לדבר אותך. 
<B>ב יח,כד</B> ויאמר מיכיהו, הנך רואה ביום ההוא, אשר תבוא חדר בחדר, להיחבא. 
<B>ב יח,כה</B> ויאמר, מלך ישראל, קחו את-מיכיהו, והשיבוהו אל-אמון שר-העיר--ואל-יואש, בן-המלך. 
<B>ב יח,כו</B> ואמרתם, כה אמר המלך, שימו זה, בית הכלא; והאכילוהו לחם לחץ, ומים לחץ, עד, שובי בשלום. 
<B>ב יח,כז</B> ויאמר מיכיהו--אם-שוב תשוב בשלום, לא-דיבר יהוה בי; ויאמר, שמעו עמים כולם. 
<B>ב יח,כח</B> ויעל מלך-ישראל ויהושפט מלך-יהודה, אל-רמות גלעד. 
<B>ב יח,כט</B> ויאמר מלך ישראל אל-יהושפט, התחפש ובוא במלחמה, ואתה, לבש בגדיך; ויתחפש מלך ישראל, ויבואו במלחמה. 
<B>ב יח,ל</B> ומלך ארם ציווה את-שרי הרכב אשר-לו, לאמור, לא תילחמו, את-הקטון את-הגדול:  כי אם-את-מלך ישראל, לבדו. 
<B>ב יח,לא</B> ויהי כראות שרי הרכב את-יהושפט, והמה אמרו מלך ישראל הוא, ויסובו עליו, להילחם; ויזעק יהושפט ויהוה עזרו, ויסיתם אלוהים ממנו. 
<B>ב יח,לב</B> ויהי, כראות שרי הרכב, כי לא-היה, מלך ישראל--וישובו, מאחריו. 
<B>ב יח,לג</B> ואיש, משך בקשת לתומו, ויך את-מלך ישראל, בין הדבקים ובין השריין; ויאמר לרכב, הפוך ידך והוצאתני מן-המחנה--כי הוחליתי. 
<B>ב יח,לד</B> ותעל המלחמה, ביום ההוא, ומלך ישראל היה מעמיד במרכבה נוכח ארם, עד-הערב; וימת, לעת בוא השמש. 
<B>ב יט,א</B> וישב יהושפט מלך-יהודה אל-ביתו, בשלום--לירושלים.  {ס} 
<B>ב יט,ב</B> וייצא אל-פניו, יהוא בן-חנני החוזה, ויאמר אל-המלך יהושפט, הלרשע לעזור ולשונאי יהוה תאהב:  ובזאת עליך קצף, מלפני יהוה. 
<B>ב יט,ג</B> אבל, דברים טובים נמצאו עימך:  כי-ביערת האשרות מן-הארץ, והכינות לבבך לדרוש האלוהים. 
<B>ב יט,ד</B> ויישב יהושפט, בירושלים; וישב וייצא בעם, מבאר שבע עד-הר אפריים, וישיבם, אל-יהוה אלוהי אבותיהם. 
<B>ב יט,ה</B> ויעמד שופטים בארץ, בכל-ערי יהודה הבצורות--לעיר ועיר. 
<B>ב יט,ו</B> ויאמר אל-השופטים, ראו מה-אתם עושים--כי לא לאדם תשפטו, כי ליהוה; ועימכם, בדבר משפט. 
<B>ב יט,ז</B> ועתה, יהי פחד-יהוה עליכם:  שמרו ועשו--כי-אין עם-יהוה אלוהינו עוולה ומשוא פנים, ומיקח-שוחד. 
<B>ב יט,ח</B> וגם בירושלים העמיד יהושפט מן-הלויים והכוהנים, ומראשי האבות לישראל, למשפט יהוה, ולריב; וישובו, ירושלים. 
<B>ב יט,ט</B> ויצו עליהם, לאמור:  כה תעשון ביראת יהוה, באמונה ובלבב שלם. 
<B>ב יט,י</B> וכל-ריב אשר-יבוא עליכם מאחיכם היושבים בעריהם, בין-דם לדם בין-תורה למצוה לחוקים ולמשפטים, והזהרתם אותם, ולא יאשמו ליהוה והיה-קצף עליכם ועל-אחיכם:  כה תעשון, ולא תאשמו. 
<B>ב יט,יא</B> והנה אמריהו כוהן הראש עליכם לכול דבר-יהוה, וזבדיהו בן-ישמעאל הנגיד לבית-יהודה לכול דבר-המלך, ושוטרים הלויים, לפניכם:  חזקו ועשו, ויהי יהוה עם-הטוב.  {פ}</P>

<P><B>ב כ,א</B> ויהי אחרי-כן באו בני-מואב ובני עמון ועימהם מהעמונים, על-יהושפט--למלחמה. 
<B>ב כ,ב</B> ויבואו, ויגידו ליהושפט לאמור, בא עליך המון רב מעבר לים, מארם; והנם בחצצון תמר, היא עין גדי. 
<B>ב כ,ג</B> ויירא, וייתן יהושפט את-פניו לדרוש ליהוה; ויקרא-צום, על-כל-יהודה. 
<B>ב כ,ד</B> וייקבצו יהודה, לבקש מיהוה; גם מכל-ערי יהודה, באו לבקש את-יהוה. 
<B>ב כ,ה</B> ויעמוד יהושפט, בקהל יהודה וירושלים--בבית יהוה:  לפני, החצר החדשה. 
<B>ב כ,ו</B> ויאמר, יהוה אלוהי אבותינו הלוא אתה-הוא אלוהים בשמיים, ואתה מושל, בכול ממלכות הגויים; ובידך כוח וגבורה, ואין עימך להתייצב. 
<B>ב כ,ז</B> הלוא אתה אלוהינו, הורשת את-יושבי הארץ הזאת, מלפני, עמך ישראל; ותיתנה, לזרע אברהם אוהבך--לעולם. 
<B>ב כ,ח</B> ויישבו-בה; ויבנו לך בה מקדש, לשמך לאמור. 
<B>ב כ,ט</B> אם-תבוא עלינו רעה, חרב שפוט ודבר ורעב, נעמדה לפני הבית הזה ולפניך, כי שמך בבית הזה; ונזעק אליך מצרתנו, ותשמע ותושיע. 
<B>ב כ,י</B> ועתה הנה בני-עמון ומואב והר-שעיר, אשר לא-נתת לישראל לבוא בהם, בבואם, מארץ מצריים:  כי סרו מעליהם, ולא השמידום. 
<B>ב כ,יא</B> והנה-הם--גומלים, עלינו:  לבוא, לגרשנו, מירושתך, אשר הורשתנו. 
<B>ב כ,יב</B> אלוהינו, הלוא תשפוט-בם, כי אין בנו כוח, לפני ההמון הרב הזה הבא עלינו; ואנחנו, לא נדע מה-נעשה--כי עליך, עינינו. 
<B>ב כ,יג</B> וכל-יהודה--עומדים, לפני יהוה; גם-טפם, נשיהם ובניהם.  {ס} 
<B>ב כ,יד</B> ויחזיאל בן-זכריהו בן-בניה בן-יעיאל בן-מתניה, הלוי--מן-בני אסף:  הייתה עליו רוח יהוה, בתוך הקהל. 
<B>ב כ,טו</B> ויאמר, הקשיבו כל-יהודה ויושבי ירושלים, והמלך, יהושפט:  כה-אמר יהוה לכם, אתם אל-תיראו ואל-תיחתו מפני ההמון הרב הזה--כי לא לכם המלחמה, כי לאלוהים. 
<B>ב כ,טז</B> מחר רדו עליהם, הנם עולים במעלה הציץ; ומצאתם אותם בסוף הנחל, פני מדבר ירואל. 
<B>ב כ,יז</B> לא לכם, להילחם בזאת:  התייצבו עמדו וראו את-ישועת יהוה עימכם יהודה וירושלים, אל-תיראו ואל-תיחתו--מחר צאו לפניהם, ויהוה עימכם. 
<B>ב כ,יח</B> וייקוד יהושפט אפיים, ארצה; וכל-יהודה ויושבי ירושלים, נפלו לפני יהוה, להשתחוות, ליהוה. 
<B>ב כ,יט</B> ויקומו הלויים מן-בני הקהתים, ומן-בני הקורחים--להלל, ליהוה אלוהי ישראל, בקול גדול, למעלה. 
<B>ב כ,כ</B> וישכימו בבוקר, וייצאו למדבר תקוע; ובצאתם עמד יהושפט, ויאמר שמעוני יהודה ויושבי ירושלים--האמינו ביהוה אלוהיכם ותיאמנו, האמינו בנביאיו והצליחו. 
<B>ב כ,כא</B> וייוועץ, אל-העם, ויעמד משוררים ליהוה, ומהללים להדרת-קודש--בצאת, לפני החלוץ, ואומרים הודו ליהוה, כי לעולם חסדו. 
<B>ב כ,כב</B> ובעת החלו ברינה ותהילה, נתן יהוה מארבים על-בני עמון מואב והר-שעיר הבאים ליהודה--ויינגפו. 
<B>ב כ,כג</B> ויעמדו בני עמון ומואב, על-יושבי הר-שעיר--להחרים ולהשמיד; וככלותם ביושבי שעיר, עזרו איש-בריעהו למשחית. 
<B>ב כ,כד</B> ויהודה בא על-המצפה, למדבר; ויפנו, אל-ההמון, והנם פגרים נופלים ארצה, ואין פליטה. 
<B>ב כ,כה</B> ויבוא יהושפט ועמו, לבוז את-שללם, וימצאו בהם לרוב ורכוש ופגרים וכלי חמודות, וינצלו להם לאין משא; ויהיו ימים שלושה, בוזזים את-השלל--כי רב-הוא. 
<B>ב כ,כו</B> וביום הרביעי, נקהלו לעמק ברכה--כי-שם, בירכו את-יהוה; על-כן קראו את-שם המקום ההוא, עמק ברכה--עד-היום. 
<B>ב כ,כז</B> וישובו כל-איש יהודה וירושלים, ויהושפט בראשם, לשוב אל-ירושלים, בשמחה:  כי-שימחם יהוה, מאויביהם. 
<B>ב כ,כח</B> ויבואו, ירושלים, בנבלים ובכינורות, ובחצוצרות--אל-בית, יהוה. 
<B>ב כ,כט</B> ויהי פחד אלוהים, על כל-ממלכות הארצות:  בשומעם--כי נלחם יהוה, עם אויבי ישראל. 
<B>ב כ,ל</B> ותשקוט, מלכות יהושפט; וינח לו אלוהיו, מסביב.  {פ}</P>

<P><B>ב כ,לא</B> וימלוך יהושפט, על-יהודה--בן-שלושים וחמש שנה במולכו, ועשרים וחמש שנה מלך בירושלים, ושם אימו, עזובה בת-שלחי. 
<B>ב כ,לב</B> וילך, בדרך אביו אסא--ולא-סר ממנה:  לעשות הישר, בעיני יהוה. 
<B>ב כ,לג</B> אך הבמות, לא-סרו; ועוד העם לא-הכינו לבבם, לאלוהי אבותיהם. 
<B>ב כ,לד</B> ויתר דברי יהושפט, הראשונים והאחרונים--הנם כתובים, בדברי יהוא בן-חנני, אשר הועלה, על-ספר מלכי ישראל. 
<B>ב כ,לה</B> ואחרי-כן, אתחבר יהושפט מלך-יהודה, עם, אחזיה מלך-ישראל; הוא, הרשיע לעשות. 
<B>ב כ,לו</B> ויחברהו עימו, לעשות אונייות ללכת תרשיש; ויעשו אונייות, בעציון גבר. 
<B>ב כ,לז</B> ויתנבא אליעזר בן-דודווהו, ממרשה, על-יהושפט, לאמור:  כהתחברך עם-אחזיהו, פרץ יהוה את-מעשיך, ויישברו אונייות, ולא עצרו ללכת אל-תרשיש. 
<B>ב כא,א</B> וישכב יהושפט עם-אבותיו, וייקבר עם-אבותיו בעיר דויד; וימלוך יהורם בנו, תחתיו. 
<B>ב כא,ב</B> ולו-אחים בני יהושפט, עזריה ויחיאל וזכריהו ועזריהו, ומיכאל, ושפטיהו:  כל-אלה, בני יהושפט מלך-ישראל. 
<B>ב כא,ג</B> וייתן להם אביהם מתנות רבות לכסף ולזהב, ולמגדנות, עם-ערי מצורות, ביהודה; ואת-הממלכה נתן ליהורם, כי-הוא הבכור.  {פ}</P>

<P><B>ב כא,ד</B> ויקם יהורם על-ממלכת אביו, ויתחזק, ויהרוג את-כל-אחיו, בחרב; וגם, משרי ישראל. 
<B>ב כא,ה</B> בן-שלושים ושתיים שנה, יהורם במולכו; ושמונה שנים, מלך בירושלים. 
<B>ב כא,ו</B> וילך בדרך מלכי ישראל, כאשר עשו בית אחאב--כי בת-אחאב, הייתה לו אישה; ויעש הרע, בעיני יהוה. 
<B>ב כא,ז</B> ולא-אבה יהוה, להשחית את-בית דויד--למען הברית, אשר כרת לדויד; וכאשר אמר, לתת לו ניר ולבניו--כל-הימים. 
<B>ב כא,ח</B> בימיו פשע אדום, מתחת יד-יהודה; וימליכו עליהם, מלך. 
<B>ב כא,ט</B> ויעבור יהורם עם-שריו, וכל-הרכב עימו; ויהי, קם לילה, ויך את-אדום הסובב אליו, ואת שרי הרכב. 
<B>ב כא,י</B> ויפשע אדום מתחת יד-יהודה, עד היום הזה--אז תפשע לבנה בעת ההיא, מתחת ידו:  כי עזב, את-יהוה אלוהי אבותיו. 
<B>ב כא,יא</B> גם-הוא עשה-במות, בהרי יהודה; ויזן את-יושבי ירושלים, וידח את-יהודה.  {פ}</P>

<P><B>ב כא,יב</B> ויבוא אליו מכתב, מאלייהו הנביא לאמור:  כה אמר יהוה, אלוהי דויד אביך--תחת אשר לא-הלכת בדרכי יהושפט אביך, ובדרכי אסא מלך-יהודה. 
<B>ב כא,יג</B> ותלך, בדרך מלכי ישראל, ותזנה את-יהודה ואת-יושבי ירושלים, כהזנות בית אחאב; וגם את-אחיך בית-אביך הטובים ממך, הרגת. 
<B>ב כא,יד</B> הנה יהוה, נוגף מגפה גדולה--בעמך; ובבניך ובנשיך, ובכל-רכושך. 
<B>ב כא,טו</B> ואתה בחוליים רבים, במחלה מעיך, עד-ייצאו מעיך מן-החולי, ימים על-ימים. 
<B>ב כא,טז</B> ויער יהוה על-יהורם, את רוח הפלשתים והערבים, אשר, על-יד כושים. 
<B>ב כא,יז</B> ויעלו ביהודה, ויבקעוה, וישבו את כל-הרכוש הנמצא לבית-המלך, וגם-בניו ונשיו; ולא נשאר-לו בן, כי אם-יהואחז קטון בניו. 
<B>ב כא,יח</B> ואחרי, כל-זאת--נגפו יהוה במעיו לחולי, לאין מרפא. 
<B>ב כא,יט</B> ויהי לימים מימים וכעת צאת הקץ לימים שניים, יצאו מעיו עם-חולייו, וימת, בתחלואים רעים; ולא-עשו לו עמו שריפה, כשריפת אבותיו. 
<B>ב כא,כ</B> בן-שלושים ושתיים, היה במולכו, ושמונה שנים, מלך בירושלים; וילך, בלא חמדה, ויקברוהו בעיר דויד, ולא בקברות המלכים. 
<B>ב כב,א</B> וימליכו יושבי ירושלים את-אחזיהו בנו הקטון, תחתיו--כי כל-הראשונים הרג הגדוד, הבא בערבים למחנה; וימלוך אחזיהו בן-יהורם, מלך יהודה.  {פ}</P>

<P><B>ב כב,ב</B> בן-ארבעים ושתיים שנה, אחזיהו במולכו, ושנה אחת, מלך בירושלים; ושם אימו, עתליהו בת-עומרי. 
<B>ב כב,ג</B> גם-הוא הלך, בדרכי בית אחאב:  כי אימו הייתה יועצתו, להרשיע. 
<B>ב כב,ד</B> ויעש הרע בעיני יהוה, כבית אחאב:  כי-המה היו-לו יועצים, אחרי מות אביו--למשחית לו. 
<B>ב כב,ה</B> גם בעצתם, הלך, וילך את-יהורם בן-אחאב מלך ישראל למלחמה על-חזאל מלך-ארם, ברמות גלעד; ויכו הרמים, את-יורם. 
<B>ב כב,ו</B> וישב להתרפא ביזרעאל, כי המכים אשר הכוהו ברמה, בהילחמו, את-חזאל מלך ארם; ועזריהו בן-יהורם מלך יהודה, ירד לראות את-יהורם בן-אחאב ביזרעאל--כי-חולה הוא. 
<B>ב כב,ז</B> ומאלוהים, הייתה תבוסת אחזיהו, לבוא, אל-יורם; ובבואו, יצא עם-יהורם אל-יהוא בן-נמשי, אשר משחו יהוה, להכרית את-בית אחאב. 
<B>ב כב,ח</B> ויהי, כהישפט יהוא עם-בית אחאב; וימצא את-שרי יהודה ובני אחי אחזיהו, משרתים לאחזיהו--ויהרגם. 
<B>ב כב,ט</B> ויבקש את-אחזיהו וילכדוהו והוא מתחבא בשומרון, ויביאוהו אל-יהוא וימיתוהו, ויקברוהו, כי אמרו בן-יהושפט הוא אשר-דרש את-יהוה בכל-לבבו; ואין לבית אחזיהו, לעצור כוח לממלכה. 
<B>ב כב,י</B> ועתליהו אם אחזיהו, ראתה כי מת בנה; ותקם, ותדבר את-כל-זרע הממלכה--לבית יהודה. 
<B>ב כב,יא</B> ותיקח יהושבעת בת-המלך את-יואש בן-אחזיהו, ותגנוב אותו מתוך בני-המלך המומתים, ותיתן אותו ואת-מינקתו, בחדר המיטות; ותסתירהו יהושבעת בת-המלך יהורם אשת יהוידע הכוהן כי היא הייתה אחות אחזיהו, מפני עתליהו--ולא המיתתהו. 
<B>ב כב,יב</B> ויהי איתם בבית האלוהים, מתחבא שש שנים; ועתליה, מולכת על-הארץ.  {פ}</P>

<P><B>ב כג,א</B> ובשנה השביעית התחזק יהוידע, וייקח את-שרי המאות לעזריהו בן-ירוחם ולישמעאל בן-יהוחנן ולעזריהו בן-עובד ואת-מעשיהו בן-עדיהו ואת-אלישפט בן-זכרי--עימו בברית. 
<B>ב כג,ב</B> ויסובו, ביהודה, ויקבצו את-הלויים מכל-ערי יהודה, וראשי האבות לישראל; ויבואו, אל-ירושלים. 
<B>ב כג,ג</B> ויכרות כל-הקהל ברית בבית האלוהים, עם-המלך; ויאמר להם, הנה בן-המלך ימלוך, כאשר דיבר יהוה, על-בני דויד. 
<B>ב כג,ד</B> זה הדבר, אשר תעשו:  השלישית מכם באי השבת, לכוהנים וללויים, לשוערי, הסיפים. 
<B>ב כג,ה</B> והשלישית בבית המלך, והשלישית בשער היסוד; וכל-העם--בחצרות, בית יהוה. 
<B>ב כג,ו</B> ואל-יבוא בית-יהוה, כי אם-הכוהנים והמשרתים ללויים--המה יבואו, כי-קודש המה; וכל-העם--ישמרו, משמרת יהוה. 
<B>ב כג,ז</B> והקיפו הלויים את-המלך סביב, איש וכליו בידו, והבא אל-הבית, יומת; והיו את-המלך, בבואו ובצאתו. 
<B>ב כג,ח</B> ויעשו הלויים וכל-יהודה, ככול אשר-ציווה יהוידע הכוהן, ויקחו איש את-אנשיו, באי השבת עם יוצאי השבת:  כי לא פטר יהוידע הכוהן, את-המחלקות. 
<B>ב כג,ט</B> וייתן יהוידע הכוהן לשרי המאות, את-החניתים ואת-המגינות ואת-השלטים, אשר, למלך דויד--אשר, בית האלוהים. 
<B>ב כג,י</B> ויעמד את-כל-העם ואיש שלחו בידו, מכתף הבית הימנית עד-כתף הבית השמאלית, למזבח, ולבית--על-המלך, סביב. 
<B>ב כג,יא</B> ויוציאו את-בן-המלך, וייתנו עליו את-הנזר ואת-העדות, וימליכו, אותו; וימשחוהו יהוידע ובניו, ויאמרו יחי המלך.  {ס} 
<B>ב כג,יב</B> ותשמע עתליהו, את-קול העם הרצים, והמהללים, את-המלך; ותבוא אל-העם, בית יהוה. 
<B>ב כג,יג</B> ותרא והנה המלך עומד על-עמודו במבוא, והשרים והחצוצרות על-המלך, וכל-עם הארץ שמח ותוקע בחצוצרות, והמשוררים בכלי השיר ומודיעים להלל; ותקרע עתליהו את-בגדיה, ותאמר קשר קשר.  {ס} 
<B>ב כג,יד</B> ויוצא יהוידע הכוהן את-שרי המאות פקודי החיל, ויאמר אליהם הוציאוה אל-מבית השדרות, והבא אחריה, יומת בחרב:  כי אמר הכוהן, לא תמיתוה בית יהוה. 
<B>ב כג,טו</B> וישימו לה ידיים, ותבוא אל-מבוא שער-הסוסים בית המלך; וימיתוה, שם.  {פ}</P>

<P><B>ב כג,טז</B> ויכרות יהוידע, ברית--בינו, ובין כל-העם ובין המלך:  להיות לעם, ליהוה. 
<B>ב כג,יז</B> ויבואו כל-העם בית-הבעל וייתצוהו, ואת-מזבחותיו ואת-צלמיו שיברו; ואת, מתן כוהן הבעל, הרגו, לפני המזבחות. 
<B>ב כג,יח</B> וישם יהוידע פקודות בית יהוה, ביד הכוהנים הלויים אשר חלק דויד על-בית יהוה, להעלות עולות יהוה ככתוב בתורת משה, בשמחה ובשיר--על, ידי דויד. 
<B>ב כג,יט</B> ויעמד, השוערים, על-שערי, בית יהוה; ולא-יבוא טמא, לכל-דבר. 
<B>ב כג,כ</B> וייקח את-שרי המאות ואת-האדירים ואת-המושלים בעם ואת כל-עם הארץ, ויורד את-המלך מבית יהוה, ויבואו בתוך-שער העליון, בית המלך; ויושיבו, את-המלך, על, כיסא הממלכה. 
<B>ב כג,כא</B> וישמחו כל-עם-הארץ, והעיר שקטה; ואת-עתליהו, המיתו בחרב. 
<B>ב כד,א</B> בן-שבע שנים, יואש במולכו, וארבעים שנה, מלך בירושלים; ושם אימו, צביה מבאר שבע. 
<B>ב כד,ב</B> ויעש יואש הישר, בעיני יהוה, כל-ימי, יהוידע הכוהן.  {ס} 
<B>ב כד,ג</B> ויישא-לו יהוידע, נשים שתיים; ויולד, בנים ובנות. 
<B>ב כד,ד</B> ויהי, אחרי-כן; היה עם-לב יואש, לחדש את-בית יהוה. 
<B>ב כד,ה</B> ויקבוץ, את-הכוהנים והלויים, ויאמר להם צאו לערי יהודה וקבצו מכל-ישראל כסף לחזק את-בית אלוהיכם מדי שנה בשנה, ואתם תמהרו לדבר; ולא מיהרו, הלויים. 
<B>ב כד,ו</B> ויקרא המלך, ליהוידע הראש, ויאמר לו מדוע לא-דרשת על-הלויים, להביא מיהודה ומירושלים את-משאת משה עבד-יהוה והקהל לישראל--לאוהל, העדות. 
<B>ב כד,ז</B> כי עתליהו המרשעת, בניה פרצו את-בית האלוהים; וגם כל-קודשי בית-יהוה, עשו לבעלים. 
<B>ב כד,ח</B> ויאמר המלך, ויעשו ארון אחד; וייתנוהו בשער בית-יהוה, חוצה. 
<B>ב כד,ט</B> וייתנו-קול ביהודה ובירושלים, להביא ליהוה משאת משה עבד-האלוהים על-ישראל--במדבר. 
<B>ב כד,י</B> וישמחו כל-השרים, וכל-העם; ויביאו וישליכו לארון, עד-לכלה. 
<B>ב כד,יא</B> ויהי בעת יביא את-הארון אל-פקודת המלך, ביד הלויים, וכראותם כי-רב הכסף ובא סופר המלך ופקיד כוהן הראש, ויערו את-הארון ויישאוהו וישיבוהו אל-מקומו; כה עשו ליום ביום, ויאספו-כסף לרוב. 
<B>ב כד,יב</B> וייתנהו המלך ויהוידע, אל-עושי מלאכת עבודת בית-יהוה, ויהיו שוכרים חוצבים וחרשים, לחדש בית יהוה; וגם לחרשי ברזל ונחושת, לחזק את-בית יהוה. 
<B>ב כד,יג</B> ויעשו עושי המלאכה, ותעל ארוכה למלאכה בידם; ויעמידו את-בית האלוהים, על-מתכונתו--ויאמצוהו. 
<B>ב כד,יד</B> וככלותם הביאו לפני המלך ויהוידע את-שאר הכסף, ויעשהו כלים לבית-יהוה כלי שרת, והעלות וכפות, וכלי זהב וכסף; ויהיו מעלים עולות בבית-יהוה, תמיד, כול, ימי יהוידע.  {פ}</P>

<P><B>ב כד,טו</B> ויזקן יהוידע וישבע ימים, וימות--בן-מאה ושלושים שנה, במותו. 
<B>ב כד,טז</B> ויקברוהו בעיר-דויד, עם-המלכים:  כי-עשה טובה בישראל, ועם האלוהים וביתו.  {פ}</P>

<P><B>ב כד,יז</B> ואחרי מות, יהוידע, באו שרי יהודה, וישתחוו למלך; אז שמע המלך, אליהם. 
<B>ב כד,יח</B> ויעזבו, את-בית יהוה אלוהי אבותיהם, ויעבדו את-האשרים, ואת-העצבים; ויהי-קצף, על-יהודה וירושלים, באשמתם, זאת. 
<B>ב כד,יט</B> וישלח בהם נביאים, להשיבם אל-יהוה; ויעידו בם, ולא האזינו.  {ס} 
<B>ב כד,כ</B> ורוח אלוהים, לבשה את-זכריה בן-יהוידע הכוהן, ויעמוד, מעל לעם; ויאמר להם כה אמר האלוהים, למה אתם עוברים את-מצוות יהוה ולא תצליחו--כי-עזבתם את-יהוה, ויעזוב אתכם. 
<B>ב כד,כא</B> ויקשרו עליו, וירגמוהו אבן במצות המלך, בחצר, בית יהוה. 
<B>ב כד,כב</B> ולא-זכר יואש המלך, החסד אשר עשה יהוידע אביו עימו, ויהרוג, את-בנו; וכמותו אמר, ירא יהוה וידרוש.  {פ}</P>

<P><B>ב כד,כג</B> ויהי לתקופת השנה, עלה עליו חיל ארם, ויבואו אל-יהודה וירושלים, וישחיתו את-כל-שרי העם מעם; וכל-שללם שילחו, למלך דרמשק. 
<B>ב כד,כד</B> כי במצער אנשים באו חיל ארם, ויהוה נתן בידם חיל לרוב מאוד--כי עזבו, את-יהוה אלוהי אבותיהם; ואת-יואש, עשו שפטים. 
<B>ב כד,כה</B> ובלכתם ממנו, כי-עזבו אותו במחלויים רבים, התקשרו עליו עבדיו בדמי בני יהוידע הכוהן, ויהרגוהו על-מיטתו וימות; ויקברוהו בעיר דויד, ולא קברוהו בקברות המלכים. 
<B>ב כד,כו</B> ואלה, המתקשרים עליו:  זבד, בן-שמעת העמונית, ויהוזבד, בן-שמרית המואבית. 
<B>ב כד,כז</B> ובניו יירב המשא עליו, ויסוד בית האלוהים--הנם כתובים, על-מדרש ספר המלכים; וימלוך אמציהו בנו, תחתיו.  {פ}</P>

<P><B>ב כה,א</B> בן-עשרים וחמש שנה, מלך אמציהו, ועשרים ותשע שנה, מלך בירושלים; ושם אימו, יהועדן מירושלים. 
<B>ב כה,ב</B> ויעש הישר, בעיני יהוה:  רק, לא בלבב שלם. 
<B>ב כה,ג</B> ויהי, כאשר חזקה הממלכה עליו; ויהרוג, את-עבדיו, המכים, את-המלך אביו. 
<B>ב כה,ד</B> ואת-בניהם, לא המית:  כי ככתוב בתורה בספר משה אשר-ציווה יהוה לאמור, לא-ימותו אבות על-בנים ובנים לא-ימותו על-אבות--כי איש בחטאו, ימותו. 
<B>ב כה,ה</B> ויקבוץ אמציהו, את-יהודה, ויעמידם לבית-אבות לשרי האלפים ולשרי המאות, לכל-יהודה ובנימין; ויפקדם, למבן עשרים שנה ומעלה, וימצאם שלוש-מאות אלף בחור יוצא צבא, אוחז רומח וצינה. 
<B>ב כה,ו</B> וישכור מישראל, מאה אלף גיבור חיל--במאה כיכר-כסף. 
<B>ב כה,ז</B> ואיש האלוהים, בא אליו לאמור, המלך, אל-יבוא עימך צבא ישראל:  כי אין יהוה עם-ישראל, כול בני אפריים. 
<B>ב כה,ח</B> כי אם-בוא אתה, עשה חזק למלחמה--יכשילך האלוהים לפני אויב, כי יש-כוח באלוהים לעזור ולהכשיל. 
<B>ב כה,ט</B> ויאמר אמציהו, לאיש האלוהים, ומה-לעשות למאת הכיכר, אשר נתתי לגדוד ישראל; ויאמר, איש האלוהים, יש ליהוה, לתת לך הרבה מזה. 
<B>ב כה,י</B> ויבדילם אמציהו, להגדוד אשר-בא אליו מאפריים, ללכת, למקומם; וייחר אפם מאוד ביהודה, וישובו למקומם בחורי-אף.  {ס} 
<B>ב כה,יא</B> ואמציהו, התחזק, וינהג את-עמו, וילך גיא המלח; ויך את-בני-שעיר, עשרת אלפים. 
<B>ב כה,יב</B> ועשרת אלפים חיים, שבו בני יהודה, ויביאום, לראש הסלע; וישליכום מראש-הסלע, וכולם נבקעו. 
<B>ב כה,יג</B> ובני הגדוד, אשר השיב אמציהו מלכת עימו למלחמה, ויפשטו בערי יהודה, משומרון ועד-בית חורון; ויכו מהם שלושת אלפים, ויבוזו ביזה רבה.  {פ}</P>

<P><B>ב כה,יד</B> ויהי, אחרי בוא אמציהו מהכות את-אדומים, ויבא את-אלוהי בני שעיר, ויעמידם לו לאלוהים; ולפניהם ישתחווה, ולהם יקטר. 
<B>ב כה,טו</B> וייחר-אף יהוה, באמציהו; וישלח אליו, נביא, ויאמר לו למה דרשת את-אלוהי העם, אשר לא-הצילו את-עמם מידך. 
<B>ב כה,טז</B> ויהי בדברו אליו, ויאמר לו הליועץ למלך נתנוך--חדל-לך, למה יכוך; ויחדל הנביא, ויאמר ידעתי כי-יעץ אלוהים להשחיתך--כי-עשית זאת, ולא שמעת לעצתי.  {פ}</P>

<P><B>ב כה,יז</B> וייוועץ, אמציהו מלך יהודה, וישלח אל-יואש בן-יהואחז בן-יהוא מלך ישראל, לאמור:  לך, נתראה פנים. 
<B>ב כה,יח</B> וישלח יואש מלך-ישראל, אל-אמציהו מלך-יהודה לאמור, החוח אשר בלבנון שלח אל-הארז אשר בלבנון לאמור, תנה-את-בתך לבני לאישה; ותעבור חית השדה, אשר בלבנון, ותרמוס, את-החוח. 
<B>ב כה,יט</B> אמרת, הנה הכית את-אדום, ונשאך ליבך, להכביד; עתה, שבה בביתך--למה תתגרה ברעה, ונפלת אתה ויהודה עימך. 
<B>ב כה,כ</B> ולא-שמע אמציהו--כי מהאלוהים היא, למען תיתם ביד:  כי דרשו, את אלוהי אדום. 
<B>ב כה,כא</B> ויעל יואש מלך-ישראל ויתראו פנים, הוא ואמציהו מלך-יהודה, בבית שמש, אשר ליהודה. 
<B>ב כה,כב</B> ויינגף יהודה, לפני ישראל; וינוסו, איש לאוהליו. 
<B>ב כה,כג</B> ואת אמציהו מלך-יהודה בן-יואש בן-יהואחז, תפש יואש מלך-ישראל--בבית שמש; ויביאהו, ירושלים, ויפרוץ בחומת ירושלים משער אפריים עד-שער הפונה, ארבע מאות אמה. 
<B>ב כה,כד</B> וכל-הזהב והכסף ואת כל-הכלים הנמצאים בבית-האלוהים עם-עובד אדום, ואת-אוצרות בית המלך, ואת, בני התערובות; וישב, שומרון.  {פ}</P>

<P><B>ב כה,כה</B> ויחי אמציהו בן-יואש, מלך יהודה, אחרי מות, יואש בן-יהואחז מלך ישראל--חמש עשרה, שנה. 
<B>ב כה,כו</B> ויתר דברי אמציהו, הראשונים והאחרונים--הלוא הנם כתובים, על-ספר מלכי-יהודה וישראל. 
<B>ב כה,כז</B> ומעת, אשר-סר אמציהו מאחרי יהוה, ויקשרו עליו קשר בירושלים, וינס לכישה; וישלחו אחריו לכישה, וימיתוהו שם. 
<B>ב כה,כח</B> ויישאוהו, על-הסוסים; ויקברו אותו עם-אבותיו, בעיר יהודה. 
<B>ב כו,א</B> ויקחו כל-עם יהודה, את-עוזייהו, והוא, בן-שש עשרה שנה; וימליכו אותו, תחת אביו אמציהו. 
<B>ב כו,ב</B> הוא בנה את-אילות, וישיבהא ליהודה, אחרי שכב-המלך, עם-אבותיו.  {פ}</P>

<P><B>ב כו,ג</B> בן-שש עשרה שנה, עוזייהו במולכו, וחמישים ושתיים שנה, מלך בירושלים; ושם אימו, יכוליה מן-ירושלים. 
<B>ב כו,ד</B> ויעש הישר, בעיני יהוה:  ככול אשר-עשה, אמציהו אביו. 
<B>ב כו,ה</B> ויהי, לדרוש אלוהים, בימי זכריהו, המבין בראות האלוהים; ובימי דורשו את-יהוה, הצליחו האלוהים. 
<B>ב כו,ו</B> וייצא, ויילחם בפלשתים, ויפרוץ את-חומת גת ואת חומת יבנה, ואת חומת אשדוד; ויבנה ערים, באשדוד ובפלשתים. 
<B>ב כו,ז</B> ויעזרהו האלוהים על-פלשתים ועל-הערבים, היושבים בגור-בעל--והמעונים. 
<B>ב כו,ח</B> וייתנו העמונים מנחה, לעוזייהו; וילך שמו עד-לבוא מצריים, כי החזיק עד-למעלה. 
<B>ב כו,ט</B> וייבן עוזייהו מגדלים בירושלים, על-שער הפינה ועל-שער הגיא ועל-המקצוע; ויחזקם. 
<B>ב כו,י</B> וייבן מגדלים במדבר, ויחצוב בורות רבים--כי מקנה-רב היה לו, ובשפילה ובמישור; איכרים וכורמים, בהרים ובכרמל--כי-אוהב אדמה, היה.  {ס} 
<B>ב כו,יא</B> ויהי לעוזייהו חיל עושה מלחמה יוצאי צבא לגדוד, במספר פקודתם, ביד יעיאל הסופר, ומעשיהו השוטר--על, יד-חנניהו, משרי, המלך. 
<B>ב כו,יב</B> כול מספר ראשי האבות, לגיבורי חיל--אלפיים, ושש מאות. 
<B>ב כו,יג</B> ועל-ידם חיל צבא שלוש מאות אלף, ושבעת אלפים וחמש מאות, עושי מלחמה, בכוח חיל--לעזור למלך, על-האויב. 
<B>ב כו,יד</B> ויכן להם עוזייהו לכל-הצבא, מגינים ורמחים וכובעים, ושריונות, וקשתות--ולאבני, קלעים. 
<B>ב כו,טו</B> ויעש בירושלים חישבונות מחשבת חושב, להיות על-המגדלים ועל-הפינות, לירוא בחיצים, ובאבנים גדולות; וייצא שמו עד-למרחוק, כי-הפליא להיעזר עד כי-חזק. 
<B>ב כו,טז</B> וכחזקתו, גבה ליבו עד-להשחית, וימעל, ביהוה אלוהיו; ויבוא אל-היכל יהוה, להקטיר על-מזבח הקטורת. 
<B>ב כו,יז</B> ויבוא אחריו, עזריהו הכוהן; ועימו כוהנים ליהוה, שמונים--בני-חיל. 
<B>ב כו,יח</B> ויעמדו על-עוזייהו המלך, ויאמרו לו לא-לך עוזייהו להקטיר ליהוה--כי לכוהנים בני-אהרון המקודשים, להקטיר:  צא מן-המקדש כי מעלת, ולא-לך לכבוד מיהוה אלוהים. 
<B>ב כו,יט</B> ויזעף, עוזייהו, ובידו מקטרת, להקטיר; ובזעפו עם-הכוהנים, והצרעת זרחה במצחו לפני הכוהנים בבית יהוה, מעל, למזבח הקטורת. 
<B>ב כו,כ</B> וייפן אליו עזריהו כוהן הראש וכל-הכוהנים, והנה-הוא מצורע במצחו, ויבהילוהו, משם; וגם-הוא נדחף לצאת, כי ניגעו יהוה. 
<B>ב כו,כא</B> ויהי עוזייהו המלך מצורע עד-יום מותו, ויישב בית החופשית מצורע--כי נגזר, מבית יהוה; ויותם בנו על-בית המלך, שופט את-עם הארץ. 
<B>ב כו,כב</B> ויתר דברי עוזייהו, הראשונים והאחרונים--כתב ישעיהו בן-אמוץ, הנביא. 
<B>ב כו,כג</B> וישכב עוזייהו עם-אבותיו, ויקברו אותו עם-אבותיו בשדה הקבורה אשר למלכים--כי אמרו, מצורע הוא; וימלוך יותם בנו, תחתיו.  {פ}</P>

<P><B>ב כז,א</B> בן-עשרים וחמש שנה, יותם במולכו, ושש-עשרה שנה, מלך בירושלים; ושם אימו, ירושה בת-צדוק. 
<B>ב כז,ב</B> ויעש הישר בעיני יהוה, ככול אשר-עשה עוזייהו אביו--רק, לא-בא אל-היכל יהוה; ועוד העם, משחיתים. 
<B>ב כז,ג</B> הוא, בנה את-שער בית-יהוה--העליון; ובחומת העופל בנה, לרוב. 
<B>ב כז,ד</B> וערים בנה, בהר-יהודה; ובחורשים בנה, בירנייות ומגדלים. 
<B>ב כז,ה</B> והוא נלחם עם-מלך בני-עמון, ויחזק עליהם, וייתנו-לו בני-עמון בשנה ההיא מאה כיכר-כסף, ועשרת אלפים כורים חיטים ושעורים עשרת אלפים:  זאת, השיבו לו בני עמון, ובשנה השנית, והשלישית. 
<B>ב כז,ו</B> ויתחזק, יותם:  כי הכין דרכיו, לפני יהוה אלוהיו. 
<B>ב כז,ז</B> ויתר דברי יותם, וכל-מלחמותיו ודרכיו--הנם כתובים, על-ספר מלכי-ישראל ויהודה. 
<B>ב כז,ח</B> בן-עשרים וחמש שנה, היה במולכו; ושש-עשרה שנה, מלך בירושלים. 
<B>ב כז,ט</B> וישכב יותם עם-אבותיו, ויקברו אותו בעיר דויד; וימלוך אחז בנו, תחתיו.  {פ}</P>

<P><B>ב כח,א</B> בן-עשרים שנה, אחז במולכו, ושש-עשרה שנה, מלך בירושלים; ולא-עשה הישר בעיני יהוה, כדויד אביו. 
<B>ב כח,ב</B> וילך, בדרכי מלכי ישראל; וגם מסכות עשה, לבעלים. 
<B>ב כח,ג</B> והוא הקטיר, בגיא בן-הינום; ויבער את-בניו, באש, כתועבות הגויים, אשר הוריש יהוה מפני בני ישראל. 
<B>ב כח,ד</B> ויזבח ויקטר בבמות, ועל-הגבעות, ותחת, כל-עץ רענן. 
<B>ב כח,ה</B> וייתנהו יהוה אלוהיו, ביד מלך ארם, ויכו-בו, וישבו ממנו שביה גדולה ויביאו דרמשק; וגם ביד-מלך ישראל, ניתן, ויך-בו, מכה גדולה.  {ס} 
<B>ב כח,ו</B> ויהרוג פקח בן-רמליהו ביהודה, מאה ועשרים אלף ביום אחד--הכול בני-חיל:  בעוזבם, את-יהוה אלוהי אבותם. 
<B>ב כח,ז</B> ויהרוג זכרי גיבור אפריים, את-מעשיהו בן-המלך, ואת-עזריקם, נגיד הבית; ואת-אלקנה, משנה המלך.  {ס} 
<B>ב כח,ח</B> וישבו בני-ישראל מאחיהם מאתיים אלף, נשים בנים ובנות, וגם-שלל רב, בזזו מהם; ויביאו את-השלל, לשומרון.  {ס} 
<B>ב כח,ט</B> ושם היה נביא ליהוה, עודד שמו, וייצא לפני הצבא הבא לשומרון, ויאמר להם הנה בחמת יהוה אלוהי-אבותיכם על-יהודה נתנם בידכם; ותהרגו-בם בזעף, עד לשמיים הגיע. 
<B>ב כח,י</B> ועתה בני-יהודה וירושלים, אתם אומרים, לכבוש לעבדים ולשפחות, לכם; הלוא רק-אתם עימכם אשמות, ליהוה אלוהיכם. 
<B>ב כח,יא</B> ועתה שמעוני--והשיבו השביה, אשר שביתם מאחיכם:  כי חרון אף-יהוה, עליכם.  {ס} 
<B>ב כח,יב</B> ויקומו אנשים מראשי בני-אפריים, עזריהו בן-יהוחנן ברכיהו בן-משילמות, ויחזקייהו בן-שלום, ועמשא בן-חדליי--על-הבאים, מן-הצבא. 
<B>ב כח,יג</B> ויאמרו להם, לא-תביאו את-השביה הנה--כי לאשמת יהוה עלינו אתם אומרים, להוסיף על-חטאותינו ועל-אשמתנו:  כי-רבה אשמה לנו, וחרון אף על-ישראל.  {ס} 
<B>ב כח,יד</B> ויעזוב החלוץ, את-השביה ואת-הביזה, לפני השרים, וכל-הקהל. 
<B>ב כח,טו</B> ויקומו האנשים אשר-ניקבו בשמות ויחזיקו בשביה, וכל-מערומיהם הלבישו מן-השלל, וילבישום וינעילום ויאכילום וישקום ויסוכום וינהלום בחמורים לכל-כושל, ויביאום ירחו עיר-התמרים אצל אחיהם; וישובו, שומרון.  {פ}</P>

<P><B>ב כח,טז</B> בעת ההיא, שלח המלך אחז על-מלכי אשור--לעזור לו. 
<B>ב כח,יז</B> ועוד אדומים, באו; ויכו ביהודה, וישבו-שבי. 
<B>ב כח,יח</B> ופלשתים פשטו, בערי השפילה והנגב ליהודה, וילכדו את-בית-שמש ואת-איילון ואת-הגדרות ואת-שוכו ובנותיה ואת-תמנה ובנותיה, ואת-גמזו ואת-בנותיה; ויישבו, שם. 
<B>ב כח,יט</B> כי-הכניע יהוה את-יהודה, בעבור אחז מלך-ישראל:  כי הפריע ביהודה, ומעול מעל ביהוה. 
<B>ב כח,כ</B> ויבוא עליו, תילגת פלנאסר מלך אשור; ויצר לו, ולא חזקו. 
<B>ב כח,כא</B> כי-חלק אחז את-בית יהוה, ואת-בית המלך והשרים; וייתן למלך אשור, ולא לעזרה לו. 
<B>ב כח,כב</B> ובעת הצר לו, ויוסף למעול ביהוה:  הוא, המלך אחז. 
<B>ב כח,כג</B> ויזבח, לאלוהי דרמשק המכים בו, ויאמר כי אלוהי מלכי-ארם הם מעזרים אותם, להם אזבח ויעזרוני; והם היו-לו להכשילו, ולכל-ישראל. 
<B>ב כח,כד</B> ויאסוף אחז את-כלי בית-האלוהים, ויקצץ את-כלי בית-האלוהים, ויסגור, את-דלתות בית-יהוה; ויעש לו מזבחות בכל-פינה, בירושלים. 
<B>ב כח,כה</B> ובכל-עיר ועיר ליהודה עשה במות, לקטר לאלוהים אחרים; ויכעס, את-יהוה אלוהי אבותיו. 
<B>ב כח,כו</B> ויתר דבריו וכל-דרכיו, הראשונים והאחרונים--הנם כתובים, על-ספר מלכי-יהודה וישראל. 
<B>ב כח,כז</B> וישכב אחז עם-אבותיו, ויקברוהו בעיר בירושלים--כי לא הביאוהו, לקברי מלכי ישראל; וימלוך יחזקייהו בנו, תחתיו.  {פ}</P>

<P><B>ב כט,א</B> יחזקייהו מלך, בן-עשרים וחמש שנה, ועשרים ותשע שנה, מלך בירושלים; ושם אימו, אבייה בת-זכריהו. 
<B>ב כט,ב</B> ויעש הישר, בעיני יהוה:  ככול אשר-עשה, דויד אביו. 
<B>ב כט,ג</B> הוא בשנה הראשונה למולכו בחודש הראשון, פתח את-דלתות בית-יהוה--ויחזקם. 
<B>ב כט,ד</B> ויבא את-הכוהנים, ואת-הלויים; ויאספם, לרחוב המזרח. 
<B>ב כט,ה</B> ויאמר להם, שמעוני הלויים:  עתה התקדשו, וקדשו את-בית יהוה אלוהי אבותיכם, והוציאו את-הנידה, מן-הקודש. 
<B>ב כט,ו</B> כי-מעלו אבותינו, ועשו הרע בעיני יהוה-אלוהינו--ויעזבוהו; ויסבו פניהם ממשכן יהוה, וייתנו-עורף. 
<B>ב כט,ז</B> גם סגרו דלתות האולם, ויכבו את-הנרות, וקטורת, לא הקטירו; ועולה לא-העלו בקודש, לאלוהי ישראל. 
<B>ב כט,ח</B> ויהי קצף יהוה, על-יהודה וירושלים; וייתנם לזעווה לשמה ולשריקה, כאשר אתם רואים בעיניכם. 
<B>ב כט,ט</B> והנה נפלו אבותינו, בחרב; ובנינו ובנותינו ונשינו בשבי, על-זאת. 
<B>ב כט,י</B> עתה, עם-לבבי, לכרות ברית, ליהוה אלוהי ישראל; וישוב ממנו, חרון אפו. 
<B>ב כט,יא</B> בניי, עתה אל-תישלו:  כי-בכם בחר יהוה, לעמוד לפניו לשרתו, ולהיות לו, משרתים ומקטירים.  {פ}</P>

<P><B>ב כט,יב</B> ויקומו הלויים מחת בן-עמשיי ויואל בן-עזריהו, מן-בני הקהתי, ומן-בני מררי, קיש בן-עבדי ועזריהו בן-יהללאל;  {ס}  ומן-הגרשוני--יואח בן-זימה, ועדן בן-יואח. 
<B>ב כט,יג</B> ומן-בני, אליצפן, שמרי, ויעיאל; ומן-בני אסף, זכריהו ומתניהו.  {ס} 
<B>ב כט,יד</B> ומן-בני הימן, יחיאל ושמעי;  {ס}  ומן-בני ידותון, שמעיה ועוזיאל. 
<B>ב כט,טו</B> ויאספו את-אחיהם ויתקדשו, ויבואו כמצות-המלך בדברי יהוה, לטהר, בית יהוה. 
<B>ב כט,טז</B> ויבואו הכוהנים לפנימה בית-יהוה, לטהר, ויוציאו את כל-הטומאה אשר מצאו בהיכל יהוה, לחצר בית יהוה; ויקבלו, הלויים, להוציא לנחל-קדרון, חוצה. 
<B>ב כט,יז</B> ויחלו באחד לחודש הראשון, לקדש, וביום שמונה לחודש באו לאולם יהוה, ויקדשו את-בית-יהוה לימים שמונה; וביום שישה עשר לחודש הראשון, כילו.  {ס} 
<B>ב כט,יח</B> ויבואו פנימה, אל-חזקייהו המלך, ויאמרו, טיהרנו את-כל-בית יהוה:  את-מזבח העולה ואת-כל-כליו, ואת-שולחן המערכת ואת-כל-כליו. 
<B>ב כט,יט</B> ואת כל-הכלים, אשר הזניח המלך אחז במלכותו במעלו--הכנו והקדשנו; והנם, לפני מזבח יהוה.  {ס} 
<B>ב כט,כ</B> וישכם, יחזקייהו המלך, ויאסוף, את שרי העיר; ויעל, בית יהוה. 
<B>ב כט,כא</B> ויביאו פרים-שבעה ואילים שבעה וכבשים שבעה, וצפירי עיזים שבעה לחטאת, על-הממלכה ועל-המקדש, ועל-יהודה; ויאמר, לבני אהרון הכוהנים, להעלות, על-מזבח יהוה. 
<B>ב כט,כב</B> וישחטו, הבקר, ויקבלו הכוהנים את-הדם, ויזרקו המזבחה; וישחטו האילים, ויזרקו הדם המזבחה, וישחטו הכבשים, ויזרקו הדם המזבחה. 
<B>ב כט,כג</B> ויגישו את-שעירי החטאת, לפני המלך והקהל; ויסמכו ידיהם, עליהם. 
<B>ב כט,כד</B> וישחטום, הכוהנים, ויחטאו את-דמם המזבחה, לכפר על-כל-ישראל:  כי לכל-ישראל אמר המלך, העולה והחטאת. 
<B>ב כט,כה</B> ויעמד את-הלויים בית יהוה, במצלתיים בנבלים ובכינורות, במצות דויד וגד חוזה-המלך, ונתן הנביא:  כי ביד-יהוה המצוה, ביד-נביאיו. 
<B>ב כט,כו</B> ויעמדו הלויים בכלי דויד, והכוהנים בחצוצרות.  {פ}</P>

<P><B>ב כט,כז</B> ויאמר, חזקייהו, להעלות העולה, להמזבח; ובעת החל העולה, החל שיר-יהוה והחצוצרות, ועל-ידי, כלי דויד מלך-ישראל. 
<B>ב כט,כח</B> וכל-הקהל, משתחווים, והשיר משורר, והחצוצרות מחצרים:  הכול, עד לכלות העולה. 
<B>ב כט,כט</B> וככלות, להעלות:  כרעו, המלך וכל-הנמצאים איתו--וישתחוו. 
<B>ב כט,ל</B> ויאמר יחזקייהו המלך והשרים, ללויים, להלל ליהוה, בדברי דויד ואסף החוזה; ויהללו, עד-לשמחה, וייקדו, וישתחוו.  {פ}</P>

<P><B>ב כט,לא</B> ויען יחזקייהו ויאמר, עתה מילאתם ידכם ליהוה, גושו והביאו זבחים ותודות, לבית יהוה; ויביאו הקהל זבחים ותודות, וכל-נדיב לב עולות. 
<B>ב כט,לב</B> ויהי מספר העולה, אשר הביאו הקהל--בקר שבעים, אילים מאה כבשים מאתיים:  לעולה ליהוה, כל-אלה. 
<B>ב כט,לג</B> והקודשים--בקר שש מאות, וצאן שלושת אלפים. 
<B>ב כט,לד</B> רק הכוהנים, היו למעט, ולא יכלו, להפשיט את-כל-העולות; ויחזקום אחיהם הלויים, עד-כלות המלאכה ועד יתקדשו הכוהנים--כי הלויים ישרי לבב, להתקדש מהכוהנים. 
<B>ב כט,לה</B> וגם-עולה לרוב בחלבי השלמים, ובנסכים--לעולה; ותיכון, עבודת בית-יהוה. 
<B>ב כט,לו</B> וישמח יחזקייהו וכל-העם, על ההכין האלוהים לעם:  כי בפתאום, היה הדבר.  {פ}</P>

<P><B>ב ל,א</B> וישלח יחזקייהו על-כל-ישראל ויהודה, וגם-איגרות כתב על-אפריים ומנשה, לבוא לבית-יהוה, בירושלים--לעשות פסח, ליהוה אלוהי ישראל. 
<B>ב ל,ב</B> וייוועץ המלך ושריו וכל-הקהל, בירושלים, לעשות הפסח, בחודש השני. 
<B>ב ל,ג</B> כי לא יכלו לעשותו, בעת ההיא:  כי הכוהנים לא-התקדשו למדיי, והעם לא-נאספו לירושלים. 
<B>ב ל,ד</B> ויישר הדבר, בעיני המלך, ובעיני, כל-הקהל. 
<B>ב ל,ה</B> ויעמידו דבר, להעביר קול בכל-ישראל מבאר-שבע ועד-דן--לבוא לעשות פסח ליהוה אלוהי-ישראל, בירושלים:  כי לא לרוב עשו, ככתוב. 
<B>ב ל,ו</B> וילכו הרצים באיגרות מיד המלך ושריו, בכל-ישראל ויהודה, וכמצות המלך, לאמור:  בני ישראל, שובו אל-יהוה אלוהי אברהם יצחק וישראל, וישוב אל-הפליטה, הנשארת לכם מכף מלכי אשור. 
<B>ב ל,ז</B> ואל-תהיו, כאבותיכם וכאחיכם, אשר מעלו, ביהוה אלוהי אבותיהם; וייתנם לשמה, כאשר אתם רואים. 
<B>ב ל,ח</B> עתה, אל-תקשו עורפכם כאבותיכם:  תנו-יד ליהוה, ובואו למקדשו אשר הקדיש לעולם, ועבדו את-יהוה אלוהיכם, וישוב מכם חרון אפו. 
<B>ב ל,ט</B> כי בשובכם על-יהוה, אחיכם ובניכם לרחמים לפני שוביהם, ולשוב, לארץ הזאת:  כי-חנון ורחום, יהוה אלוהיכם, ולא-יסיר פנים מכם, אם-תשובו אליו.  {ס} 
<B>ב ל,י</B> ויהיו הרצים עוברים מעיר לעיר, בארץ-אפריים ומנשה--ועד-זבולון; ויהיו משחיקים עליהם, ומלעיגים בם. 
<B>ב ל,יא</B> אך-אנשים מאשר ומנשה, ומזבולון--נכנעו, ויבואו לירושלים. 
<B>ב ל,יב</B> גם ביהודה, הייתה יד האלוהים, לתת להם, לב אחד:  לעשות מצות המלך, והשרים--בדבר יהוה. 
<B>ב ל,יג</B> וייאספו ירושלים עם-רב, לעשות את-חג המצות בחודש השני--קהל, לרוב מאוד. 
<B>ב ל,יד</B> ויקומו--ויסירו את-המזבחות, אשר בירושלים; ואת כל-המקטרות הסירו, וישליכו לנחל קדרון. 
<B>ב ל,טו</B> וישחטו הפסח, בארבעה עשר לחודש השני; והכוהנים והלויים נכלמו ויתקדשו, ויביאו עולות בית יהוה. 
<B>ב ל,טז</B> ויעמדו על-עומדם כמשפטם, כתורת משה איש-האלוהים; הכוהנים זורקים את-הדם, מיד הלויים. 
<B>ב ל,יז</B> כי-רבת בקהל, אשר לא-התקדשו; והלויים על-שחיטת הפסחים, לכול לא טהור--להקדיש, ליהוה. 
<B>ב ל,יח</B> כי מרבית העם רבת מאפריים ומנשה יששכר וזבולון, לא היטהרו--כי-אכלו את-הפסח, בלא ככתוב:  כי התפלל יחזקייהו עליהם לאמור, יהוה הטוב יכפר בעד. 
<B>ב ל,יט</B> כל-לבבו הכין, לדרוש האלוהים יהוה אלוהי אבותיו; ולא, כטוהרת הקודש.  {ס} 
<B>ב ל,כ</B> וישמע יהוה אל-יחזקייהו, וירפא את-העם.  {ס} 
<B>ב ל,כא</B> ויעשו בני-ישראל הנמצאים בירושלים את-חג המצות, שבעת ימים--בשמחה גדולה; ומהללים ליהוה יום ביום הלויים והכוהנים, בכלי-עוז--ליהוה.  {ס} 
<B>ב ל,כב</B> וידבר יחזקייהו, על-לב כל-הלויים--המשכילים שכל-טוב, ליהוה; ויאכלו את-המועד, שבעת הימים, מזבחים זבחי שלמים, ומתוודים ליהוה אלוהי אבותיהם.  {ס} 
<B>ב ל,כג</B> וייוועצו, כל-הקהל, לעשות, שבעת ימים אחרים; ויעשו שבעת-ימים, שמחה. 
<B>ב ל,כד</B> כי חזקייהו מלך-יהודה הרים לקהל אלף פרים, ושבעת אלפים צאן,  {ס}  והשרים הרימו לקהל פרים אלף, וצאן עשרת אלפים; ויתקדשו כוהנים, לרוב. 
<B>ב ל,כה</B> וישמחו כל-קהל יהודה, והכוהנים והלויים, וכל-הקהל, הבאים מישראל; והגרים, הבאים מארץ ישראל, והיושבים, ביהודה. 
<B>ב ל,כו</B> ותהי שמחה-גדולה, בירושלים:  כי מימי שלמה בן-דויד, מלך ישראל, לא כזאת, בירושלים.  {ס} 
<B>ב ל,כז</B> ויקומו הכוהנים הלויים, ויברכו את-העם, ויישמע, בקולם; ותבוא תפילתם למעון קודשו, לשמיים.  {פ}</P>

<P><B>ב לא,א</B> וככלות כל-זאת, יצאו כל-ישראל הנמצאים לערי יהודה, וישברו המצבות ויגדעו האשרים וינתצו את-הבמות ואת-המזבחות מכל-יהודה ובנימין ובאפריים ומנשה, עד-לכלה; וישובו כל-בני ישראל, איש לאחוזתו--לעריהם.  {פ}</P>

<P><B>ב לא,ב</B> ויעמד יחזקייהו את-מחלקות הכוהנים והלויים על-מחלקותם איש כפי עבודתו, לכוהנים וללויים, לעולה, ולשלמים--לשרת ולהודות ולהלל, בשערי מחנות יהוה.  {ס} 
<B>ב לא,ג</B> ומנת המלך מן-רכושו לעולות, לעולות הבוקר והערב, והעולות, לשבתות ולחודשים ולמועדים--ככתוב, בתורת יהוה. 
<B>ב לא,ד</B> ויאמר לעם, ליושבי ירושלים, לתת, מנת הכוהנים והלויים--למען יחזקו, בתורת יהוה. 
<B>ב לא,ה</B> וכפרוץ הדבר, הרבו בני-ישראל ראשית דגן תירוש ויצהר ודבש, וכול, תבואת שדה; ומעשר הכול לרוב, הביאו. 
<B>ב לא,ו</B> ובני ישראל ויהודה, היושבים בערי יהודה--גם-הם מעשר בקר וצאן, ומעשר קודשים המקודשים ליהוה אלוהיהם:  הביאו, וייתנו ערימות ערימות.  {ס} 
<B>ב לא,ז</B> בחודש, השלישי, החלו הערימות, לייסוד; ובחודש השביעי, כילו.  {ס} 
<B>ב לא,ח</B> ויבואו יחזקייהו והשרים, ויראו את-הערימות; ויברכו, את-יהוה, ואת, עמו ישראל.  {פ}</P>

<P><B>ב לא,ט</B> וידרוש יחזקייהו, על-הכוהנים והלויים--על-הערימות. 
<B>ב לא,י</B> ויאמר אליו, עזריהו הכוהן הראש--לבית צדוק:  ויאמר מהחל התרומה לביא בית-יהוה, אכול ושבוע והותר עד-לרוב--כי יהוה בירך את-עמו, והנותר את-ההמון הזה.  {ס} 
<B>ב לא,יא</B> ויאמר יחזקייהו, להכין לשכות בבית יהוה--ויכינו. 
<B>ב לא,יב</B> ויביאו את-התרומה והמעשר והקודשים, באמונה; ועליהם נגיד כנניהו הלוי, ושמעי אחיהו משנה. 
<B>ב לא,יג</B> ויחיאל ועזזיהו ונחת ועשהאל וירימות ויוזבד, ואליאל ויסמכיהו, ומחת, ובניהו--פקידים, מיד כנניהו ושמעי אחיו, במפקד יחזקייהו המלך, ועזריהו נגיד בית-האלוהים. 
<B>ב לא,יד</B> וקורא בן-ימנה הלוי השוער למזרחה, על נדבות האלוהים--לתת תרומת יהוה, וקודשי הקודשים. 
<B>ב לא,טו</B> ועל-ידו עדן ומנימין וישוע ושמעיהו אמריהו ושכניהו, בערי הכוהנים--באמונה:  לתת לאחיהם במחלקות, כגדול כקטן. 
<B>ב לא,טז</B> מלבד התייחשם לזכרים, מבן שלוש שנים ולמעלה, לכל-הבא לבית-יהוה, לדבר-יום ביומו--לעבודתם, במשמרותם כמחלקותיהם. 
<B>ב לא,יז</B> ואת התייחש הכוהנים, לבית אבותיהם, והלויים, מבן עשרים שנה ולמעלה--במשמרותיהם, במחלקותיהם. 
<B>ב לא,יח</B> ולהתייחש, בכל-טפם נשיהם ובניהם ובנותיהם--לכל-קהל:  כי באמונתם, יתקדשו-קודש. 
<B>ב לא,יט</B> ולבני אהרון הכוהנים בשדי מגרש עריהם, בכל-עיר ועיר, אנשים, אשר ניקבו בשמות--לתת מנות, לכל-זכר בכוהנים, ולכל-התייחש, בלויים. 
<B>ב לא,כ</B> ויעש כזאת יחזקייהו, בכל-יהודה; ויעש הטוב והישר והאמת, לפני יהוה אלוהיו. 
<B>ב לא,כא</B> ובכל-מעשה אשר-החל בעבודת בית-האלוהים, ובתורה ובמצוה, לדרוש, לאלוהיו--בכל-לבבו עשה, והצליח.  {פ}</P>

<P><B>ב לב,א</B> אחרי הדברים והאמת האלה, בא סנחריב מלך-אשור; ויבוא ביהודה, וייחן על-הערים הבצורות, ויאמר, לבקעם אליו. 
<B>ב לב,ב</B> וירא, יחזקייהו, כי-בא, סנחריב; ופניו, למלחמה על-ירושלים. 
<B>ב לב,ג</B> וייוועץ, עם-שריו וגיבוריו, לסתום את-מימי העיינות, אשר מחוץ לעיר; ויעזרוהו. 
<B>ב לב,ד</B> וייקבצו עם-רב--ויסתמו את-כל-המעיינות, ואת-הנחל השוטף בתוך-הארץ לאמור:  למה יבואו מלכי אשור, ומצאו מים רבים. 
<B>ב לב,ה</B> ויתחזק וייבן את-כל-החומה הפרוצה ויעל על-המגדלות, ולחוצה החומה אחרת, ויחזק את-המילוא, עיר דויד; ויעש שלח לרוב, ומגינים. 
<B>ב לב,ו</B> וייתן שרי מלחמות, על-העם; ויקבצם אליו, אל-רחוב שער העיר, וידבר על-לבבם, לאמור. 
<B>ב לב,ז</B> חזקו ואמצו--אל-תיראו ואל-תיחתו מפני מלך אשור, ומלפני כל-ההמון אשר-עימו:  כי-עימנו רב, מעימו. 
<B>ב לב,ח</B> עימו, זרוע בשר, ועימנו יהוה אלוהינו לעוזרנו, ולהילחם מלחמותינו; וייסמכו העם, על-דברי יחזקייהו מלך-יהודה.  {פ}</P>

<P><B>ב לב,ט</B> אחר זה, שלח סנחריב מלך-אשור עבדיו ירושלימה, והוא על-לכיש, וכל-ממשלתו עימו--על-יחזקייהו מלך יהודה, ועל-כל-יהודה אשר בירושלים לאמור. 
<B>ב לב,י</B> כה אמר, סנחריב מלך אשור:  על-מה אתם בוטחים, ויושבים במצור בירושלים. 
<B>ב לב,יא</B> הלוא יחזקייהו, מסית אתכם, לתת אתכם, למות ברעב ובצמא לאמור:  יהוה אלוהינו--יצילנו, מכף מלך אשור. 
<B>ב לב,יב</B> הלוא-הוא, יחזקייהו, הסיר את-במותיו, ואת-מזבחותיו; ויאמר ליהודה ולירושלים, לאמור, לפני מזבח אחד תשתחוו, ועליו תקטירו. 
<B>ב לב,יג</B> הלוא תדעו, מה עשיתי אני ואבותיי, לכול, עמי הארצות:  היכול יכלו, אלוהי גויי הארצות, להציל את-ארצם, מידי. 
<B>ב לב,יד</B> מי בכל-אלוהי הגויים האלה, אשר החרימו אבותיי, אשר יכול, להציל את-עמו מידי:  כי יוכל אלוהיכם, להציל אתכם מידי. 
<B>ב לב,טו</B> ועתה אל-ישיא אתכם חזקייהו ואל-יסית אתכם כזאת, ואל-תאמינו לו--כי-לא יוכל כל-אלוה כל-גוי וממלכה, להציל עמו מידי ומיד אבותיי:  אף כי אלוהיכם, לא-יצילו אתכם מידי. 
<B>ב לב,טז</B> ועוד דיברו עבדיו, על-יהוה האלוהים, ועל, יחזקייהו עבדו. 
<B>ב לב,יז</B> וספרים כתב--לחרף, ליהוה אלוהי ישראל:  ולאמור עליו לאמור, כאלוהי גויי הארצות אשר לא-הצילו עמם מידי--כן לא-יציל אלוהי יחזקייהו עמו, מידי. 
<B>ב לב,יח</B> ויקראו בקול-גדול יהודית, על-עם ירושלים אשר על-החומה, לייראם, ולבהלם--למען, ילכדו את-העיר. 
<B>ב לב,יט</B> וידברו, אל-אלוהי ירושלים:  כעל, אלוהי עמי הארץ--מעשה, ידי האדם.  {ס} 
<B>ב לב,כ</B> ויתפלל יחזקייהו המלך, וישעיהו בן-אמוץ הנביא--על-זאת; ויזעקו, השמיים.  {ס} 
<B>ב לב,כא</B> וישלח יהוה, מלאך, ויכחד כל-גיבור חיל ונגיד ושר, במחנה מלך אשור; וישב בבושת פנים לארצו, ויבוא בית אלוהיו, ומיציאי מעיו, שם הפילוהו בחרב. 
<B>ב לב,כב</B> ויושע יהוה את-יחזקייהו ואת יושבי ירושלים, מיד סנחריב מלך-אשור--ומיד-כול; וינהלם, מסביב. 
<B>ב לב,כג</B> ורבים מביאים מנחה ליהוה, לירושלים, ומגדנות, ליחזקייהו מלך יהודה; ויינשא לעיני כל-הגויים, מאחרי-כן.  {פ}</P>

<P><B>ב לב,כד</B> בימים ההם, חלה יחזקייהו עד-למות; ויתפלל, אל-יהוה, ויאמר לו, ומופת נתן לו. 
<B>ב לב,כה</B> ולא-כגמול עליו השיב יחזקייהו, כי גבה ליבו; ויהי עליו קצף, ועל-יהודה וירושלים. 
<B>ב לב,כו</B> וייכנע יחזקייהו בגובה ליבו, הוא ויושבי ירושלים; ולא-בא עליהם קצף יהוה, בימי יחזקייהו. 
<B>ב לב,כז</B> ויהי ליחזקייהו עושר וכבוד, הרבה מאוד; ואוצרות עשה-לו לכסף ולזהב ולאבן יקרה, ולבשמים ולמגינים, ולכול, כלי חמדה. 
<B>ב לב,כח</B> ומסכנות--לתבואת דגן, ותירוש ויצהר; ואורוות לכל-בהמה ובהמה, ועדרים לאוורות. 
<B>ב לב,כט</B> וערים עשה לו, ומקנה-צאן ובקר לרוב:  כי נתן-לו אלוהים, רכוש רב מאוד. 
<B>ב לב,ל</B> והוא יחזקייהו, סתם את-מוצא מימי גיחון העליון, וישרם למטה-מערבה, לעיר דויד; ויצלח יחזקייהו, בכל-מעשהו. 
<B>ב לב,לא</B> וכן במליצי שרי בבל, המשלחים עליו לדרוש המופת אשר היה בארץ, עזבו, האלוהים--לנסותו, לדעת כל-בלבבו. 
<B>ב לב,לב</B> ויתר דברי יחזקייהו, וחסדיו--הנם כתובים, בחזון ישעיהו בן-אמוץ הנביא, על-ספר מלכי-יהודה, וישראל. 
<B>ב לב,לג</B> וישכב יחזקייהו עם-אבותיו, ויקברוהו במעלה קברי בני-דויד, וכבוד עשו-לו במותו, כל-יהודה ויושבי ירושלים; וימלוך מנשה בנו, תחתיו.  {פ}</P>

<P><B>ב לג,א</B> בן-שתים עשרה שנה, מנשה במולכו; וחמישים וחמש שנה, מלך בירושלים. 
<B>ב לג,ב</B> ויעש הרע, בעיני יהוה:  כתועבות, הגויים, אשר הוריש יהוה, מפני בני ישראל. 
<B>ב לג,ג</B> וישב, וייבן את-הבמות, אשר ניתץ, יחזקייהו אביו; ויקם מזבחות לבעלים, ויעש אשרות, וישתחו לכל-צבא השמיים, ויעבוד אותם. 
<B>ב לג,ד</B> ובנה מזבחות, בבית יהוה, אשר אמר יהוה, בירושלים יהיה-שמי לעולם. 
<B>ב לג,ה</B> וייבן מזבחות, לכל-צבא השמיים, בשתי, חצרות בית-יהוה. 
<B>ב לג,ו</B> והוא העביר את-בניו באש, בגיא בן-הינום, ועונן וניחש וכישף, ועשה אוב ויידעוני:  הרבה, לעשות הרע בעיני יהוה--להכעיסו. 
<B>ב לג,ז</B> וישם, את-פסל הסמל אשר עשה--בבית האלוהים, אשר אמר אלוהים אל-דויד ואל-שלמה בנו, בבית הזה ובירושלים אשר בחרתי מכול שבטי ישראל, אשים את-שמי לעילום. 
<B>ב לג,ח</B> ולא אוסיף, להסיר את-רגל ישראל, מעל האדמה, אשר העמדתי לאבותיכם:  רק אם-ישמרו לעשות, את כל-אשר ציוויתים, לכל-התורה והחוקים והמשפטים, ביד-משה. 
<B>ב לג,ט</B> ויתע מנשה, את-יהודה ויושבי ירושלים:  לעשות רע--מן-הגויים, אשר השמיד יהוה מפני בני ישראל.  {פ}</P>

<P><B>ב לג,י</B> וידבר יהוה אל-מנשה ואל-עמו, ולא הקשיבו. 
<B>ב לג,יא</B> ויבא יהוה עליהם, את-שרי הצבא אשר למלך אשור, וילכדו את-מנשה, בחוחים; ויאסרוהו, בנחושתיים, ויוליכוהו, בבלה. 
<B>ב לג,יב</B> וכהצר לו--חילה, את-פני יהוה אלוהיו; וייכנע מאוד, מלפני אלוהי אבותיו. 
<B>ב לג,יג</B> ויתפלל אליו, וייעתר לו וישמע תחינתו, וישיבהו ירושלים, למלכותו; ויידע מנשה, כי יהוה הוא האלוהים. 
<B>ב לג,יד</B> ואחרי-כן בנה חומה חיצונה לעיר-דויד מערבה לגיחון בנחל ולבוא בשער הדגים, וסבב לעופל, ויגביההא, מאוד; וישם שרי-חיל בכל-הערים הבצורות, ביהודה. 
<B>ב לג,טו</B> ויסר את-אלוהי הנכר ואת-הסמל, מבית יהוה, וכל-המזבחות אשר בנה בהר בית-יהוה, ובירושלים; וישלך, חוצה לעיר. 
<B>ב לג,טז</B> וייבן, את-מזבח יהוה, ויזבח עליו, זבחי שלמים ותודה; ויאמר, ליהודה, לעבוד, את-יהוה אלוהי ישראל. 
<B>ב לג,יז</B> אבל עוד העם, זובחים בבמות:  רק, ליהוה אלוהיהם. 
<B>ב לג,יח</B> ויתר דברי מנשה, ותפילתו אל-אלוהיו, ודברי החוזים, המדברים אליו בשם יהוה אלוהי ישראל--הנם, על-דברי מלכי ישראל. 
<B>ב לג,יט</B> ותפילתו והיעתר-לו, וכל-חטאתו ומעלו, והמקומות אשר בנה בהם במות והעמיד האשרים והפסילים, לפני היכנעו--הנם כתובים, על דברי חוזיי. 
<B>ב לג,כ</B> וישכב מנשה עם-אבותיו, ויקברוהו ביתו; וימלוך אמון בנו, תחתיו.  {פ}</P>

<P><B>ב לג,כא</B> בן-עשרים ושתיים שנה, אמון במולכו; ושתיים שנים, מלך בירושלים. 
<B>ב לג,כב</B> ויעש הרע בעיני יהוה, כאשר עשה מנשה אביו; ולכל-הפסילים, אשר עשה מנשה אביו--זיבח אמון, ויעבדם. 
<B>ב לג,כג</B> ולא נכנע מלפני יהוה, כהיכנע מנשה אביו:  כי הוא אמון, הרבה אשמה. 
<B>ב לג,כד</B> ויקשרו עליו עבדיו, וימיתוהו בביתו. 
<B>ב לג,כה</B> ויכו, עם-הארץ, את כל-הקושרים, על-המלך אמון; וימליכו עם-הארץ את-יאשייהו בנו, תחתיו.  {פ}</P>

<P><B>ב לד,א</B> בן-שמונה שנים, יאשייהו במולכו; ושלושים ואחת שנה, מלך בירושלים. 
<B>ב לד,ב</B> ויעש הישר, בעיני יהוה; וילך, בדרכי דויד אביו, ולא-סר, ימין ושמאל. 
<B>ב לד,ג</B> ובשמונה שנים למולכו, והוא עודנו נער, החל, לדרוש לאלוהי דויד אביו; ובשתים עשרה שנה, החל לטהר את-יהודה וירושלים, מן-הבמות והאשרים, והפסילים והמסכות. 
<B>ב לד,ד</B> וינתצו לפניו, את מזבחות הבעלים, והחמנים אשר-למעלה מעליהם, גידע; והאשרים והפסילים והמסכות, שיבר והדק, ויזרוק על-פני הקברים, הזובחים להם. 
<B>ב לד,ה</B> ועצמות, כוהנים, שרף, על-מזבחותם; ויטהר את-יהודה, ואת-ירושלים. 
<B>ב לד,ו</B> ובערי מנשה ואפריים ושמעון, ועד-נפתלי, בחרבותיהם, סביב. 
<B>ב לד,ז</B> וינתץ את-המזבחות, ואת-האשרים והפסילים כיתת להדק, וכל-החמנים גידע, בכל-ארץ ישראל; וישב, לירושלים.  {פ}</P>

<P><B>ב לד,ח</B> ובשנת שמונה עשרה למולכו, לטהר הארץ והבית--שלח את-שפן בן-אצליהו ואת-מעשיהו שר-העיר, ואת יואח בן-יואחז המזכיר, לחזק, את-בית יהוה אלוהיו. 
<B>ב לד,ט</B> ויבואו אל-חלקייהו הכוהן הגדול, וייתנו את-הכסף המובא בית-אלוהים, אשר אספו-הלויים שומרי הסף מיד מנשה ואפריים ומכול שארית ישראל, ומכל-יהודה ובנימין; וישובו, ירושלים. 
<B>ב לד,י</B> וייתנו, על-יד עושי המלאכה, המופקדים, בבית יהוה; וייתנו אותו עושי המלאכה, אשר עושים בבית יהוה, לבדוק ולחזק, הבית. 
<B>ב לד,יא</B> וייתנו, לחרשים ולבונים, לקנות אבני מחצב, ועצים למחברות; ולקרות, את-הבתים, אשר השחיתו, מלכי יהודה.  {ס} 
<B>ב לד,יב</B> והאנשים עושים באמונה במלאכה, ועליהם מופקדים יחת ועובדיהו הלויים מן-בני מררי, וזכריה ומשולם מן-בני הקהתים, לנצח; והלויים--כל-מבין, בכלי-שיר. 
<B>ב לד,יג</B> ועל הסבלים, ומנצחים לכול עושי מלאכה, לעבודה, ועבודה; ומהלויים, סופרים ושוטרים ושוערים. 
<B>ב לד,יד</B> ובהוציאם את-הכסף, המובא בית יהוה--מצא חלקייהו הכוהן, את-ספר תורת-יהוה ביד-משה. 
<B>ב לד,טו</B> ויען חלקייהו, ויאמר אל-שפן הסופר, ספר התורה מצאתי, בבית יהוה; וייתן חלקייהו את-הספר, אל-שפן. 
<B>ב לד,טז</B> ויבא שפן את-הספר אל-המלך, וישב עוד את-המלך דבר לאמור:  כול אשר-ניתן ביד-עבדיך, הם עושים. 
<B>ב לד,יז</B> ויתיכו, את-הכסף הנמצא בבית-יהוה; וייתנוהו, על-יד המופקדים, ועל-יד, עושי המלאכה. 
<B>ב לד,יח</B> ויגד שפן הסופר, למלך לאמור--ספר נתן לי, חלקייהו הכוהן; ויקרא-בו שפן, לפני המלך. 
<B>ב לד,יט</B> ויהי כשמוע המלך, את דברי התורה--ויקרע, את-בגדיו. 
<B>ב לד,כ</B> ויצו המלך את-חלקייהו ואת-אחיקם בן-שפן ואת-עבדון בן-מיכה ואת שפן הסופר, ואת עשיה עבד-המלך--לאמור. 
<B>ב לד,כא</B> לכו דרשו את-יהוה בעדי, ובעד הנשאר בישראל וביהודה, על-דברי הספר, אשר נמצא:  כי-גדולה חמת-יהוה, אשר ניתכה בנו, על אשר לא-שמרו אבותינו את-דבר יהוה, לעשות ככל-הכתוב על-הספר הזה. 
<B>ב לד,כב</B> וילך חלקייהו ואשר המלך, אל-חולדה הנביאה אשת שלום בן-תוקהת בן-חסרה שומר הבגדים, והיא יושבת בירושלים, במשנה; וידברו אליה, כזאת. 
<B>ב לד,כג</B> ותאמר להם, כה-אמר יהוה אלוהי ישראל:  אמרו לאיש, אשר-שלח אתכם אליי.  {ס} 
<B>ב לד,כד</B> כה אמר יהוה, הנני מביא רעה על-המקום הזה ועל-יושביו:  את כל-האלות, הכתובות על-הספר, אשר קראו, לפני מלך יהודה. 
<B>ב לד,כה</B> תחת אשר עזבוני, ויקטרו לאלוהים אחרים--למען הכעיסני, בכול מעשי ידיהם; ותיתך חמתי במקום הזה, ולא תכבה. 
<B>ב לד,כו</B> ואל-מלך יהודה, השולח אתכם לדרוש ביהוה--כה תאמרו, אליו:  {ס}  כה-אמר יהוה אלוהי ישראל, הדברים אשר שמעת. 
<B>ב לד,כז</B> יען רך-לבבך ותיכנע מלפני אלוהים, בשומעך את-דבריו על-המקום הזה ועל-יושביו, ותיכנע לפניי, ותקרע את-בגדיך ותבך לפניי; וגם-אני שמעתי, נאום-יהוה. 
<B>ב לד,כח</B> הנני אוסיפך אל-אבותיך, ונאספת אל-קברותיך בשלום, ולא-תראינה עיניך, בכול הרעה אשר אני מביא על-המקום הזה ועל-יושביו; וישיבו את-המלך, דבר.  {ס} 
<B>ב לד,כט</B> וישלח, המלך; ויאסוף, את-כל-זקני יהודה וירושלים. 
<B>ב לד,ל</B> ויעל המלך בית-יהוה וכל-איש יהודה ויושבי ירושלים, והכוהנים והלויים, וכל-העם, מגדול ועד-קטן; ויקרא באוזניהם, את-כל-דברי ספר הברית, הנמצא, בית יהוה. 
<B>ב לד,לא</B> ויעמוד המלך על-עומדו, ויכרות את-הברית לפני יהוה, ללכת אחרי יהוה ולשמור את-מצוותיו ועדוותיו וחוקיו, בכל-לבבו ובכל-נפשו--לעשות את-דברי הברית, הכתובים על-הספר הזה. 
<B>ב לד,לב</B> ויעמד, את כל-הנמצא בירושלים ובנימין; ויעשו יושבי ירושלים, כברית אלוהים אלוהי אבותיהם. 
<B>ב לד,לג</B> ויסר יאשייהו את-כל-התועבות, מכל-הארצות אשר לבני ישראל, ויעבד את כל-הנמצא בישראל, לעבוד את-יהוה אלוהיהם:  כל-ימיו--לא סרו, מאחרי יהוה אלוהי אבותיהם.  {ס} 
<B>ב לה,א</B> ויעש יאשייהו בירושלים פסח, ליהוה; וישחטו הפסח, בארבעה עשר לחודש הראשון. 
<B>ב לה,ב</B> ויעמד הכוהנים, על-משמרותם; ויחזקם, לעבודת בית יהוה.  {ס} 
<B>ב לה,ג</B> ויאמר ללויים המבינים לכל-ישראל הקדושים ליהוה, תנו את-ארון-הקודש בבית אשר בנה שלמה בן-דויד מלך ישראל--אין-לכם משא, בכתף; עתה, עבדו את-יהוה אלוהיכם, ואת, עמו ישראל. 
<B>ב לה,ד</B> והכינו לבית-אבותיכם, כמחלקותיכם--בכתב, דויד מלך ישראל, ובמכתב, שלמה בנו. 
<B>ב לה,ה</B> ועמדו בקודש, לפלוגות בית האבות, לאחיכם, בני העם--וחלוקת בית-אב, ללויים. 
<B>ב לה,ו</B> ושחטו, הפסח; והתקדשו והכינו לאחיכם, לעשות כדבר-יהוה ביד-משה.  {פ}</P>

<P><B>ב לה,ז</B> וירם יאשייהו לבני העם צאן כבשים ובני-עיזים, הכול לפסחים, לכל-הנמצא למספר שלושים אלף, ובקר שלושת אלפים:  אלה, מרכוש המלך.  {ס} 
<B>ב לה,ח</B> ושריו לנדבה לעם, לכוהנים וללויים--הרימו:  חלקייה וזכריהו ויחיאל, נגידי בית האלוהים, לכוהנים נתנו לפסחים אלפיים ושש מאות, ובקר שלוש מאות. 
<B>ב לה,ט</B> וכנניהו ושמעיהו ונתנאל אחיו, וחשביהו ויעיאל ויוזבד--שרי הלויים:  הרימו ללויים לפסחים חמשת אלפים, ובקר חמש מאות. 
<B>ב לה,י</B> ותיכון, העבודה; ויעמדו הכוהנים על-עומדם והלויים על-מחלקותם, כמצות המלך. 
<B>ב לה,יא</B> וישחטו, הפסח; ויזרקו הכוהנים מידם, והלויים מפשיטים. 
<B>ב לה,יב</B> ויסירו העולה לתיתם למפלגות לבית-אבות, לבני העם, להקריב ליהוה, ככתוב בספר משה; וכן, לבקר. 
<B>ב לה,יג</B> ויבשלו הפסח באש, כמשפט; והקודשים בישלו, בסירות ובדוודים ובצלחות, ויריצו, לכל-בני העם. 
<B>ב לה,יד</B> ואחר, הכינו להם ולכוהנים--כי הכוהנים בני אהרון, בהעלות העולה והחלבים עד-לילה; והלויים הכינו להם, ולכוהנים בני אהרון. 
<B>ב לה,טו</B> והמשוררים בני-אסף על-מעמדם, כמצות דויד ואסף והימן וידותון חוזה המלך, והשוערים, לשער ושער:  אין להם, לסור מעל עבודתם--כי-אחיהם הלויים, הכינו להם. 
<B>ב לה,טז</B> ותיכון כל-עבודת יהוה ביום ההוא, לעשות הפסח, והעלות עולות, על מזבח יהוה--כמצות, המלך יאשייהו. 
<B>ב לה,יז</B> ויעשו בני-ישראל הנמצאים את-הפסח, בעת ההיא, ואת-חג המצות, שבעת ימים. 
<B>ב לה,יח</B> ולא-נעשה פסח כמוהו בישראל, מימי שמואל הנביא; וכל-מלכי ישראל לא-עשו כפסח אשר-עשה יאשייהו והכוהנים והלויים וכל-יהודה, וישראל הנמצא, ויושבי, ירושלים.  {ס} 
<B>ב לה,יט</B> בשמונה עשרה שנה, למלכות יאשייהו--נעשה, הפסח הזה. 
<B>ב לה,כ</B> אחרי כל-זאת, אשר הכין יאשייהו את-הבית, עלה נכו מלך-מצריים להילחם בכרכמיש, על-פרת; וייצא לקראתו, יאשייהו. 
<B>ב לה,כא</B> וישלח אליו מלאכים לאמור מה-לי ולך מלך יהודה, לא-עליך אתה היום כי אל-בית מלחמתי, ואלוהים, אמר לבהלני:  חדל-לך מאלוהים אשר-עימי, ואל-ישחיתך. 
<B>ב לה,כב</B> ולא-הסב יאשייהו פניו ממנו, כי להילחם-בו התחפש, ולא שמע אל-דברי נכו, מפי אלוהים; ויבוא, להילחם בבקעת מגידו. 
<B>ב לה,כג</B> ויורו, היורים, למלך, יאשייהו; ויאמר המלך לעבדיו העבירוני, כי הוחליתי מאוד. 
<B>ב לה,כד</B> ויעבירוהו עבדיו מן-המרכבה, וירכיבוהו על רכב המשנה אשר-לו, ויוליכוהו ירושלים, וימת וייקבר בקברות אבותיו; וכל-יהודה, וירושלים, מתאבלים, על-יאשייהו.  {פ}</P>

<P><B>ב לה,כה</B> ויקונן ירמיהו, על-יאשייהו, ויאמרו כל-השרים והשרות בקינותיהם על-יאשייהו עד-היום, וייתנום לחוק על-ישראל; והנם כתובים, על-הקינות. 
<B>ב לה,כו</B> ויתר דברי יאשייהו, וחסדיו--ככתוב, בתורת יהוה. 
<B>ב לה,כז</B> ודבריו, הראשונים והאחרונים--הנם כתובים, על-ספר מלכי-ישראל ויהודה. 
<B>ב לו,א</B> ויקחו, עם-הארץ, את-יהואחז, בן-יאשייהו; וימליכוהו תחת-אביו, בירושלים. 
<B>ב לו,ב</B> בן-שלוש ועשרים שנה, יואחז במולכו; ושלושה חודשים, מלך בירושלים. 
<B>ב לו,ג</B> ויסירהו מלך-מצריים, בירושלים; ויענוש, את-הארץ, מאה כיכר-כסף, וכיכר זהב. 
<B>ב לו,ד</B> וימלך מלך-מצריים את-אליקים אחיו, על-יהודה וירושלים, ויסב את-שמו, יהויקים; ואת-יואחז אחיו לקח נכו, ויביאהו מצריימה.  {פ}</P>

<P><B>ב לו,ה</B> בן-עשרים וחמש שנה, יהויקים במולכו, ואחת עשרה שנה, מלך בירושלים; ויעש הרע, בעיני יהוה אלוהיו. 
<B>ב לו,ו</B> עליו עלה, נבוכדנאצר מלך בבל; ויאסרהו, בנחושתיים, להוליכו, בבלה. 
<B>ב לו,ז</B> ומכלי בית יהוה, הביא נבוכדנאצר לבבל; וייתנם בהיכלו, בבבל. 
<B>ב לו,ח</B> ויתר דברי יהויקים ותועבותיו אשר-עשה, והנמצא עליו--הנם כתובים על-ספר מלכי ישראל, ויהודה; וימלוך יהויכין בנו, תחתיו.  {פ}</P>

<P><B>ב לו,ט</B> בן-שמונה שנים, יהויכין במולכו, ושלושה חודשים ועשרת ימים, מלך בירושלים; ויעש הרע, בעיני יהוה. 
<B>ב לו,י</B> ולתשובת השנה, שלח המלך נבוכדנאצר, ויביאהו בבלה, עם-כלי חמדת בית-יהוה; וימלך את-צדקייהו אחיו, על-יהודה וירושלים.  {פ}</P>

<P><B>ב לו,יא</B> בן-עשרים ואחת שנה, צדקייהו במולכו; ואחת עשרה שנה, מלך בירושלים. 
<B>ב לו,יב</B> ויעש הרע, בעיני יהוה אלוהיו:  לא נכנע, מלפני ירמיהו הנביא--מפי יהוה. 
<B>ב לו,יג</B> וגם במלך נבוכדנאצר, מרד, אשר השביעו, באלוהים; ויקש את-עורפו, ויאמץ את-לבבו, משוב, אל-יהוה אלוהי ישראל. 
<B>ב לו,יד</B> גם כל-שרי הכוהנים והעם, הרבו למעול-מעל, ככול, תועבות הגויים; ויטמאו את-בית יהוה, אשר הקדיש בירושלים. 
<B>ב לו,טו</B> וישלח יהוה אלוהי אבותיהם עליהם, ביד מלאכיו--השכם ושלוח:  כי-חמל על-עמו, ועל-מעונו. 
<B>ב לו,טז</B> ויהיו מלעיבים, במלאכי האלוהים, ובוזים דבריו, ומיתעתעים בנביאיו:  עד עלות חמת-יהוה, בעמו--עד-לאין מרפא. 
<B>ב לו,יז</B> ויעל עליהם את-מלך כשדים, ויהרוג בחוריהם בחרב בבית מקדשם, ולא חמל על-בחור ובתולה, זקן וישש:  הכול, נתן בידו. 
<B>ב לו,יח</B> וכול כלי בית האלוהים, הגדולים והקטנים, ואוצרות בית יהוה, ואוצרות המלך ושריו--הכול, הביא בבל. 
<B>ב לו,יט</B> וישרפו, את-בית האלוהים, וינתצו, את חומת ירושלים; וכל-ארמנותיה שרפו באש, וכל-כלי מחמדיה להשחית. 
<B>ב לו,כ</B> ויגל השארית מן-החרב, אל-בבל; ויהיו-לו ולבניו לעבדים, עד-מלוך מלכות פרס. 
<B>ב לו,כא</B> למלאות דבר-יהוה בפי ירמיהו, עד-רצתה הארץ את-שבתותיה:  כל-ימי הושמה שבתה, למלאות שבעים שנה.  {ס} 
<B>ב לו,כב</B> ובשנת אחת, לכורש מלך פרס, לכלות דבר-יהוה, בפי ירמיהו--העיר יהוה, את-רוח כורש מלך-פרס, ויעבר-קול בכל-מלכותו, וגם-במכתב לאמור.  {ס} 
<B>ב לו,כג</B> כה-אמר כורש מלך פרס, כל-ממלכות הארץ נתן לי יהוה אלוהי השמיים, והוא-פקד עליי לבנות-לו בית, בירושלים אשר ביהודה:  מי-בכם מכל-עמו, יהוה אלוהיו עימו--ויעל.  {ש}</P>
</BODY></HTML>
