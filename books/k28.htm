<!DOCTYPE HTML PUBLIC "-//W3C//DTD HTML 4.01 Transitional//EN">
<HTML DIR="RTL" LANG="HE">
<HEAD>
<meta http-equiv="Content-Type" content="text/html; charset=Windows-1255">
<!--Copyright 2002 Mechon Mamre, 12 Hayyim Vital, Jerusalem-->
<LINK REL="stylesheet" HREF="kr.css" TYPE="text/css">
<TITLE>תנ"ך בכתיב מלא - משלי</TITLE>
<SCRIPT TYPE="text/javascript" SRC="hm.js"></SCRIPT>
</HEAD>
<BODY>

<H1>משלי</H1>

<P><B>א,א</B>  <BIG>מ</BIG>שלי, שלמה בן-דויד--    מלך, ישראל.<BR>
<B>א,ב</B>  לדעת חכמה ומוסר;    להבין, אמרי בינה.<BR>
<B>א,ג</B>  לקחת, מוסר השכל;    צדק ומשפט, ומישרים.<BR>
<B>א,ד</B>  לתת לפתיים עורמה;    לנער, דעת ומזימה.<BR>
<B>א,ה</B>  ישמע חכם, ויוסף לקח;    ונבון, תחבולות יקנה.<BR>
<B>א,ו</B>  להבין משל, ומליצה;    דברי חכמים, וחידותם.<BR>
<B>א,ז</B>  יראת יהוה, ראשית דעת;    חכמה ומוסר, אווילים בזו.</P>

<P><B>א,ח</B>  שמע בני, מוסר אביך;    ואל-תיטוש, תורת אימך.<BR>
<B>א,ט</B>  כי, לווית חן הם לראשך;    וענקים, לגרגרותיך.<BR>
<B>א,י</B>  בני--    אם-יפתוך חטאים, אל-תאבה.<BR>
<B>א,יא</B>  אם-יאמרו,    לכה איתנו:<BR>נארבה לדם;    נצפנה לנקי חינם.<BR>
<B>א,יב</B>  נבלעם, כשאול חיים;    ותמימים, כיורדי בור.<BR>
<B>א,יג</B>  כל-הון יקר נמצא;    נמלא בתינו שלל.<BR>
<B>א,יד</B>  גורלך, תפיל בתוכנו;    כיס אחד, יהיה לכולנו.<BR>
<B>א,טו</B>  בני--אל-תלך בדרך איתם;    מנע רגלך, מנתיבתם.<BR>
<B>א,טז</B>  כי רגליהם, לרע ירוצו;    וימהרו, לשפוך-דם.<BR>
<B>א,יז</B>  כי-חינם, מזורה הרשת--    בעיני, כל-בעל כנף.<BR>
<B>א,יח</B>  והם, לדמם יארובו;    יצפנו, לנפשותם.<BR>
<B>א,יט</B>  כן--אורחות, כל-בוצע בצע;    את-נפש בעליו ייקח.<BR>
<B>א,כ</B>  חכמות, בחוץ תרונה;    ברחובות, תיתן קולה.<BR>
<B>א,כא</B>  בראש הומייות, תקרא:    בפתחי שערים בעיר--אמריה תאמר.<BR>
<B>א,כב</B>  עד-מתיי, פתיים--    תאהבו-פתי:<BR>ולצים--לצון, חמדו להם;    וכסילים, ישנאו-דעת.<BR>
<B>א,כג</B>  תשובו, לתוכחתי:    הנה אביעה לכם רוחי; אודיעה דבריי אתכם.<BR>
<B>א,כד</B>  יען קראתי, ותמאנו;    נטיתי ידי, ואין מקשיב.<BR>
<B>א,כה</B>  ותפרעו כל-עצתי;    ותוכחתי, לא אביתם.<BR>
<B>א,כו</B>  גם-אני, באידכם אשחק;    אלעג, בבוא פחדכם.<BR>
<B>א,כז</B>  בבוא כשואה, פחדכם--    ואידכם, כסופה יאתה;<BR>בבוא עליכם,    צרה וצוקה.<BR>
<B>א,כח</B>  אז יקראונני, ולא אענה;    ישחרונני, ולא ימצאונני.<BR>
<B>א,כט</B>  תחת, כי-שנאו דעת;    ויראת יהוה, לא בחרו.<BR>
<B>א,ל</B>  לא-אבו לעצתי;    נאצו, כל-תוכחתי.<BR>
<B>א,לא</B>  ויאכלו, מפרי דרכם;    וממועצותיהם ישבעו.<BR>
<B>א,לב</B>  כי משובת פתיים תהרגם;    ושלוות כסילים תאבדם.<BR>
<B>א,לג</B>  ושומע לי, ישכון-בטח;    ושאנן, מפחד רעה.</P>

<P><B>ב,א</B>  בני, אם-תיקח אמריי;    ומצוותיי, תצפון איתך.<BR>
<B>ב,ב</B>  להקשיב לחכמה אוזנך;    תטה ליבך, לתבונה.<BR>
<B>ב,ג</B>  כי אם לבינה תקרא;    לתבונה, תיתן קולך.<BR>
<B>ב,ד</B>  אם-תבקשנה ככסף;    וכמטמונים תחפשנה.<BR>
<B>ב,ה</B>  אז--תבין, יראת יהוה;    ודעת אלוהים תמצא.<BR>
<B>ב,ו</B>  כי-יהוה, ייתן חכמה;    מפיו, דעת ותבונה.<BR>
<B>ב,ז</B>  יצפון לישרים, תושייה;    מגן, להולכי תום.<BR>
<B>ב,ח</B>  לנצור, אורחות משפט;    ודרך חסידיו ישמור.<BR>
<B>ב,ט</B>  אז--תבין, צדק ומשפט;    ומישרים, כל-מעגל-טוב.<BR>
<B>ב,י</B>  כי-תבוא חכמה בליבך;    ודעת, לנפשך ינעם.<BR>
<B>ב,יא</B>  מזימה, תשמור עליך;    תבונה תנצרך.<BR>
<B>ב,יב</B>  להצילך, מדרך רע;    מאיש, מדבר תהפוכות.<BR>
<B>ב,יג</B>  העוזבים, אורחות יושר--    ללכת, בדרכי-חושך.<BR>
<B>ב,יד</B>  השמחים, לעשות רע;    יגילו, בתהפוכות רע.<BR>
<B>ב,טו</B>  אשר אורחותיהם עיקשים;    ונלוזים, במעגלותם.<BR>
<B>ב,טז</B>  להצילך, מאישה זרה;    מנוכרייה, אמריה החליקה.<BR>
<B>ב,יז</B>  העוזבת, אלוף נעוריה;    ואת-ברית אלוהיה שכחה.<BR>
<B>ב,יח</B>  כי שחה אל-מוות ביתה;    ואל-רפאים, מעגלותיה.<BR>
<B>ב,יט</B>  כל-באיה, לא ישובון;    ולא-ישיגו, אורחות חיים.<BR>
<B>ב,כ</B>  למען--תלך, בדרך טובים;    ואורחות צדיקים תשמור.<BR>
<B>ב,כא</B>  כי-ישרים ישכנו-ארץ;    ותמימים, ייוותרו בה.<BR>
<B>ב,כב</B>  ורשעים, מארץ ייכרתו;    ובוגדים, ייסחו ממנה.</P>

<P><B>ג,א</B>  בני, תורתי אל-תשכח;    ומצוותיי, ייצור ליבך.<BR>
<B>ג,ב</B>  כי אורך ימים, ושנות חיים--    ושלום, יוסיפו לך.<BR>
<B>ג,ג</B>  חסד ואמת,    אל-יעזבוך:<BR>קושרם על-גרגרותיך;    כותבם, על-לוח ליבך.<BR>
<B>ג,ד</B>  ומצא-חן ושכל-טוב--    בעיני אלוהים ואדם.<BR>
<B>ג,ה</B>  בטח אל-יהוה, בכל-ליבך;    ואל-בינתך, אל-תישען.<BR>
<B>ג,ו</B>  בכל-דרכיך דעהו;    והוא, יישר אורחותיך.<BR>
<B>ג,ז</B>  אל-תהי חכם בעיניך;    ירא את-יהוה, וסור מרע.<BR>
<B>ג,ח</B>  רפאות, תהי לשורך;    ושיקוי, לעצמותיך.<BR>
<B>ג,ט</B>  כבד את-יהוה, מהונך;    ומראשית, כל-תבואתך.<BR>
<B>ג,י</B>  ויימלאו אסמיך שבע;    ותירוש, יקביך יפרוצו.<BR>
<B>ג,יא</B>  מוסר יהוה, בני אל-תמאס;    ואל-תקוץ, בתוכחתו.<BR>
<B>ג,יב</B>  כי את אשר יאהב יהוה    יוכיח;<BR>וכאב,    את-בן ירצה.<BR>
<B>ג,יג</B>  אשרי אדם, מצא חכמה;    ואדם, יפיק תבונה.<BR>
<B>ג,יד</B>  כי טוב סחרה, מסחר-כסף;    ומחרוץ, תבואתה.<BR>
<B>ג,טו</B>  יקרה היא, מפנינים;    וכל-חפציך, לא ישוו-בה.<BR>
<B>ג,טז</B>  אורך ימים, בימינה;    בשמאלה, עושר וכבוד.<BR>
<B>ג,יז</B>  דרכיה דרכי-נועם;    וכל-נתיבותיה שלום.<BR>
<B>ג,יח</B>  עץ-חיים היא, למחזיקים בה;    ותומכיה מאושר.</P>

<P><B>ג,יט</B>  יהוה--בחכמה יסד-ארץ;    כונן שמיים, בתבונה.<BR>
<B>ג,כ</B>  בדעתו, תהומות נבקעו;    ושחקים, ירעפו-טל.<BR>
<B>ג,כא</B>  בני, אל-ילוזו מעיניך;    נצור תושייה, ומזימה.<BR>
<B>ג,כב</B>  ויהיו חיים לנפשך;    וחן, לגרגרותיך.<BR>
<B>ג,כג</B>  אז תלך לבטח דרכך;    ורגלך, לא תיגוף.<BR>
<B>ג,כד</B>  אם-תשכב לא-תפחד;    ושכבת, וערבה שנתך.<BR>
<B>ג,כה</B>  אל-תירא, מפחד פתאום;    ומשואת רשעים, כי תבוא.<BR>
<B>ג,כו</B>  כי-יהוה, יהיה בכסלך;    ושמר רגלך מלכד.<BR>
<B>ג,כז</B>  אל-תמנע-טוב מבעליו--    בהיות לאל ידך לעשות.<BR>
<B>ג,כח</B>  אל-תאמר לריעך, לך ושוב--ומחר אתן;    ויש איתך.<BR>
<B>ג,כט</B>  אל-תחרוש על-ריעך רעה;    והוא-יושב לבטח איתך.<BR>
<B>ג,ל</B>  אל-תריב עם-אדם חינם--    אם-לא גמלך רעה.<BR>
<B>ג,לא</B>  אל-תקנא, באיש חמס;    ואל-תבחר, בכל-דרכיו.<BR>
<B>ג,לב</B>  כי תועבת יהוה נלוז;    ואת-ישרים סודו.<BR>
<B>ג,לג</B>  מארת יהוה, בבית רשע;    ונווה צדיקים יברך.<BR>
<B>ג,לד</B>  אם-ללצים הוא-יליץ;    ולענווים, ייתן-חן.<BR>
<B>ג,לה</B>  כבוד, חכמים ינחלו;    וכסילים, מרים קלון.</P>

<P><B>ד,א</B>  שמעו בנים, מוסר אב;    והקשיבו, לדעת בינה.<BR>
<B>ד,ב</B>  כי לקח טוב, נתתי לכם;    תורתי, אל-תעזובו.<BR>
<B>ד,ג</B>  כי-בן, הייתי לאבי;    רך ויחיד, לפני אימי.<BR>
<B>ד,ד</B>  ויורני--ויאמר לי, יתמוך-דבריי ליבך;    שמור מצוותיי וחיה.<BR>
<B>ד,ה</B>  קנה חכמה, קנה בינה;    אל-תשכח ואל-תט, מאמרי-פי.<BR>
<B>ד,ו</B>  אל-תעזבהא ותשמרך;    אהבהא ותיצרך.<BR>
<B>ד,ז</B>  ראשית חכמה, קנה חכמה;    ובכל-קניינך, קנה בינה.<BR>
<B>ד,ח</B>  סלסלהא ותרוממך;    תכבדך, כי תחבקנה.<BR>
<B>ד,ט</B>  תיתן לראשך, לווית-חן;    עטרת תפארת תמגנך.<BR>
<B>ד,י</B>  שמע בני, וקח אמריי;    וירבו לך, שנות חיים.<BR>
<B>ד,יא</B>  בדרך חכמה, הוריתיך;    הדרכתיך, במעגלי-יושר.<BR>
<B>ד,יב</B>  בלכתך, לא-ייצר צעדך;    ואם-תרוץ, לא תיכשל.<BR>
<B>ד,יג</B>  החזק במוסר אל-תרף;    ניצרהא, כי-היא חייך.<BR>
<B>ד,יד</B>  באורח רשעים, אל-תבוא;    ואל-תאשר, בדרך רעים.<BR>
<B>ד,טו</B>  פרעהו אל-תעבור-בו;    שטה מעליו ועבור.<BR>
<B>ד,טז</B>  כי לא יישנו, אם-לא ירעו;    ונגזלה שנתם, אם-לא יכשילו.<BR>
<B>ד,יז</B>  כי לחמו, לחם רשע;    ויין חמסים ישתו.<BR>
<B>ד,יח</B>  ואורח צדיקים, כאור נוגה:    הולך ואור, עד-נכון היום.<BR>
<B>ד,יט</B>  דרך רשעים, כאפילה:    לא ידעו, במה ייכשלו.</P>

<P><B>ד,כ</B>  בני, לדבריי הקשיבה;    לאמריי, הט-אוזנך.<BR>
<B>ד,כא</B>  אל-יליזו מעיניך;    שומרם, בתוך לבבך.<BR>
<B>ד,כב</B>  כי-חיים הם, למוצאיהם;    ולכל-בשרו מרפא.<BR>
<B>ד,כג</B>  מכל-משמר, נצור ליבך:    כי-ממנו, תוצאות חיים.<BR>
<B>ד,כד</B>  הסר ממך, עיקשות פה;    ולזות שפתיים, הרחק ממך.<BR>
<B>ד,כה</B>  עיניך, לנוכח יביטו;    ועפעפיך, יישירו נגדך.<BR>
<B>ד,כו</B>  פלס, מעגל רגלך;    וכל-דרכיך ייכונו.<BR>
<B>ד,כז</B>  אל-תט-ימין ושמאל;    הסר רגלך מרע.</P>

<P><B>ה,א</B>  בני, לחכמתי הקשיבה;    לתבונתי, הט-אוזנך.<BR>
<B>ה,ב</B>  לשמור מזימות;    ודעת, שפתיך ינצורו.<BR>
<B>ה,ג</B>  כי נופת תיטופנה, שפתי זרה;    וחלק משמן חיכה.<BR>
<B>ה,ד</B>  ואחריתה, מרה כלענה;    חדה, כחרב פייות.<BR>
<B>ה,ה</B>  רגליה, יורדות מוות;    שאול, צעדיה יתמוכו.<BR>
<B>ה,ו</B>  אורח חיים, פן-תפלס;    נעו מעגלותיה, לא תדע.</P>

<P><B>ה,ז</B>  ועתה בנים, שמעו-לי;    ואל-תסורו, מאמרי-פי.<BR>
<B>ה,ח</B>  הרחק מעליה דרכך;    ואל-תקרב, אל-פתח ביתה.<BR>
<B>ה,ט</B>  פן-תיתן לאחרים הודך;    ושנותיך, לאכזרי.<BR>
<B>ה,י</B>  פן-ישבעו זרים כוחך;    ועצביך, בבית נוכרי.<BR>
<B>ה,יא</B>  ונהמת באחריתך;    בכלות בשרך, ושארך.<BR>
<B>ה,יב</B>  ואמרת--איך, שנאתי מוסר;    ותוכחת, נאץ ליבי.<BR>
<B>ה,יג</B>  ולא-שמעתי, בקול מוריי;    ולמלמדיי, לא-הטיתי אוזני.<BR>
<B>ה,יד</B>  כמעט, הייתי בכל-רע--    בתוך קהל ועדה.<BR>
<B>ה,טו</B>  שתה-מים מבורך;    ונוזלים, מתוך בארך.<BR>
<B>ה,טז</B>  יפוצו מעיינותיך חוצה;    ברחובות, פלגי-מים.<BR>
<B>ה,יז</B>  יהיו-לך לבדך;    ואין לזרים איתך.<BR>
<B>ה,יח</B>  יהי-מקורך ברוך;    ושמח, מאשת נעוריך.<BR>
<B>ה,יט</B>  איילת אהבים,    ויעלת-חן:<BR>דדיה, ירווך בכל-עת;    באהבתה, תשגה תמיד.<BR>
<B>ה,כ</B>  ולמה תשגה בני בזרה;    ותחבק, חיק נוכרייה.<BR>
<B>ה,כא</B>  כי נוכח, עיני יהוה--דרכי-איש;    וכל-מעגלותיו מפלס.<BR>
<B>ה,כב</B>  עוונותיו--ילכדונו את-הרשע;    ובחבלי חטאתו, ייתמך.<BR>
<B>ה,כג</B>  הוא--ימות, באין מוסר;    וברוב איוולתו ישגה.</P>

<P><B>ו,א</B>  בני, אם-ערבת לריעך;    תקעת לזר כפיך.<BR>
<B>ו,ב</B>  נוקשת באמרי-פיך;    נלכדת, באמרי-פיך.<BR>
<B>ו,ג</B>  עשה זאת איפוא בני, והינצל--    כי באת בכף-ריעך;<BR>לך התרפס,    ורהב ריעך.<BR>
<B>ו,ד</B>  אל-תיתן שינה לעיניך;    ותנומה, לעפעפיך.<BR>
<B>ו,ה</B>  הינצל, כצבי מיד;    וכציפור, מיד יקוש.</P>

<P><B>ו,ו</B>  לך-אל-נמלה עצל;    ראה דרכיה וחכם.<BR>
<B>ו,ז</B>  אשר אין-לה קצין--    שוטר ומושל.<BR>
<B>ו,ח</B>  תכין בקיץ לחמה;    אגרה בקציר, מאכלה.<BR>
<B>ו,ט</B>  עד-מתיי עצל תשכב;    מתיי, תקום משנתך.<BR>
<B>ו,י</B>  מעט שינות, מעט תנומות;    מעט, חיבוק ידיים לשכב.<BR>
<B>ו,יא</B>  ובא-כמהלך רישך;    ומחסורך, כאיש מגן.</P>

<P><B>ו,יב</B>  אדם בלייעל, איש אוון;    הולך, עיקשות פה.<BR>
<B>ו,יג</B>  קורץ בעיניו, מולל ברגליו;    מורה, באצבעותיו.<BR>
<B>ו,יד</B>  תהפוכות, בליבו--חורש רע בכל-עת;    מדיינים ישלח.<BR>
<B>ו,טו</B>  על-כן--פתאום, יבוא אידו;    פתע יישבר, ואין מרפא.</P>

<P><B>ו,טז</B>  שש-הנה, שנא יהוה;    ושבע, תועבת נפשו.<BR>
<B>ו,יז</B>  עיניים רמות, לשון שקר;    וידיים, שופכות דם-נקי.<BR>
<B>ו,יח</B>  לב--חורש, מחשבות אוון;    רגליים ממהרות, לרוץ לרעה.<BR>
<B>ו,יט</B>  יפיח כזבים, עד שקר;    ומשלח מדנים, בין אחים.</P>

<P><B>ו,כ</B>  נצור בני, מצות אביך;    ואל-תיטוש, תורת אימך.<BR>
<B>ו,כא</B>  קושרם על-ליבך תמיד;    עונדם, על-גרגרותיך.<BR>
<B>ו,כב</B>  בהתהלכך, תנחה אותך--    בשוכבך, תשמור עליך;<BR>והקיצות,    היא תשיחך.<BR>
<B>ו,כג</B>  כי נר מצוה, ותורה אור;    ודרך חיים, תוכחות מוסר.<BR>
<B>ו,כד</B>  לשמורך, מאשת רע;    מחלקת, לשון נוכרייה.<BR>
<B>ו,כה</B>  אל-תחמוד יופייה, בלבבך;    ואל-תיקחך, בעפעפיה.<BR>
<B>ו,כו</B>  כי בעד-אישה זונה,    עד-כיכר-לחם:<BR>ואשת איש--    נפש יקרה תצוד.</P>

<P><B>ו,כז</B>  היחתה איש אש בחיקו;    ובגדיו, לא תישרפנה.<BR>
<B>ו,כח</B>  אם-יהלך איש, על-הגחלים;    ורגליו, לא תיכווינה.<BR>
<B>ו,כט</B>  כן--הבא, אל-אשת ריעהו:    לא-יינקה, כל-הנוגע בה.<BR>
<B>ו,ל</B>  לא-יבוזו לגנב, כי יגנוב--    למלא נפשו, כי ירעב.<BR>
<B>ו,לא</B>  ונמצא, ישלם שבעתיים:    את-כל-הון ביתו ייתן.<BR>
<B>ו,לב</B>  נואף אישה חסר-לב;    משחית נפשו, הוא יעשנה.<BR>
<B>ו,לג</B>  נגע-וקלון ימצא;    וחרפתו, לא תימחה.<BR>
<B>ו,לד</B>  כי-קנאה חמת-גבר;    ולא-יחמול, ביום נקם.<BR>
<B>ו,לה</B>  לא-יישא, פני כל-כופר;    ולא-יאבה, כי תרבה-שוחד.</P>

<P><B>ז,א</B>  בני, שמור אמריי;    ומצוותיי, תצפון איתך.<BR>
<B>ז,ב</B>  שמור מצוותיי וחיה;    ותורתי, כאישון עיניך.<BR>
<B>ז,ג</B>  קושרם על-אצבעותיך;    כותבם, על-לוח ליבך.<BR>
<B>ז,ד</B>  אמור לחכמה, אחותי את;    ומודע, לבינה תקרא.<BR>
<B>ז,ה</B>  לשמורך, מאישה זרה;    מנוכרייה, אמריה החליקה.<BR>
<B>ז,ו</B>  כי, בחלון ביתי--    בעד אשנבי נשקפתי.<BR>
<B>ז,ז</B>  וארא בפתיים, אבינה בבנים--    נער חסר-לב.<BR>
<B>ז,ח</B>  עובר בשוק, אצל פינה;    ודרך ביתה יצעד.<BR>
<B>ז,ט</B>  בנשף-בערב יום;    באישון לילה, ואפילה.<BR>
<B>ז,י</B>  והנה אישה, לקראתו;    שית זונה, ונצורת לב.<BR>
<B>ז,יא</B>  הומייה היא וסוררת;    בביתה, לא-ישכנו רגליה.<BR>
<B>ז,יב</B>  פעם, בחוץ--פעם ברחובות;    ואצל כל-פינה תארוב.<BR>
<B>ז,יג</B>  והחזיקה בו, ונשקה לו;    העזה פניה, ותאמר לו.<BR>
<B>ז,יד</B>  זבחי שלמים עליי;    היום, שילמתי נדריי.<BR>
<B>ז,טו</B>  על-כן, יצאתי לקראתך;    לשחר פניך, ואמצאך.<BR>
<B>ז,טז</B>  מרבדים, רבדתי ערשי;    חטובות, אטון מצריים.<BR>
<B>ז,יז</B>  נפתי משכבי--    מור אהלים, וקינמון.<BR>
<B>ז,יח</B>  לכה נרווה דודים, עד-הבוקר;    נתעלסה, באוהבים.<BR>
<B>ז,יט</B>  כי אין האיש בביתו;    הלך, בדרך מרחוק.<BR>
<B>ז,כ</B>  צרור-הכסף, לקח בידו;    ליום הכסא, יבוא ביתו.<BR>
<B>ז,כא</B>  הטתו, ברוב לקחה;    בחלק שפתיה, תדיחנו.<BR>
<B>ז,כב</B>  הולך אחריה, פתאום:    כשור, אל-טבח יבוא; וכעכס, אל-מוסר אוויל.<BR>
<B>ז,כג</B>  עד יפלח חץ, כבדו--    כמהר ציפור אל-פח;<BR>ולא-ידע,    כי-בנפשו הוא.<BR>
<B>ז,כד</B>  ועתה בנים, שמעו-לי;    והקשיבו, לאמרי-פי.<BR>
<B>ז,כה</B>  אל-ישט אל-דרכיה ליבך;    אל-תתע, בנתיבותיה.<BR>
<B>ז,כו</B>  כי-רבים חללים הפילה;    ועצומים, כל-הרוגיה.<BR>
<B>ז,כז</B>  דרכי שאול ביתה;    יורדות, אל-חדרי-מוות.</P>

<P><B>ח,א</B>  הלוא-חכמה תקרא;    ותבונה, תיתן קולה.<BR>
<B>ח,ב</B>  בראש-מרומים עלי-דרך;    בית נתיבות ניצבה.<BR>
<B>ח,ג</B>  ליד-שערים לפי-קרת;    מבוא פתחים תרונה.<BR>
<B>ח,ד</B>  אליכם אישים אקרא;    וקולי, אל-בני אדם.<BR>
<B>ח,ה</B>  הבינו פתיים עורמה;    וכסילים, הבינו לב.<BR>
<B>ח,ו</B>  שמעו, כי-נגידים אדבר;    ומפתח שפתיי, מישרים.<BR>
<B>ח,ז</B>  כי-אמת, יהגה חיכי;    ותועבת שפתיי רשע.<BR>
<B>ח,ח</B>  בצדק כל-אמרי-פי:    אין בהם, נפתל ועיקש.<BR>
<B>ח,ט</B>  כולם נכוחים, למבין;    וישרים, למוצאי דעת.<BR>
<B>ח,י</B>  קחו-מוסרי ואל-כסף;    ודעת, מחרוץ נבחר.<BR>
<B>ח,יא</B>  כי-טובה חכמה, מפנינים;    וכל-חפצים, לא ישוו-בה.<BR>
<B>ח,יב</B>  אני-חכמה, שכנתי עורמה;    ודעת מזימות אמצא.<BR>
<B>ח,יג</B>  יראת יהוה,    שנאות-רע:<BR>גאה וגאון ודרך רע, ופי תהפוכות    שנאתי.<BR>
<B>ח,יד</B>  לי-עצה, ותושייה;    אני בינה, לי גבורה.<BR>
<B>ח,טו</B>  בי, מלכים ימלוכו;    ורוזנים, יחוקקו צדק.<BR>
<B>ח,טז</B>  בי, שרים ישורו;    ונדיבים, כל-שופטי צדק.<BR>
<B>ח,יז</B>  אני, אוהביי אהב;    ומשחריי, ימצאונני.<BR>
<B>ח,יח</B>  עושר-וכבוד איתי;    הון עתק, וצדקה.<BR>
<B>ח,יט</B>  טוב פריי, מחרוץ ומפז;    ותבואתי, מכסף נבחר.<BR>
<B>ח,כ</B>  באורח-צדקה אהלך;    בתוך, נתיבות משפט.<BR>
<B>ח,כא</B>  להנחיל אוהביי יש;    ואוצרותיהם אמלא.<BR>
<B>ח,כב</B>  יהוה--קנני, ראשית דרכו:    קדם מפעליו מאז.<BR>
<B>ח,כג</B>  מעולם, ניסכתי מראש--    מקדמי-ארץ.<BR>
<B>ח,כד</B>  באין-תהומות חוללתי;    באין מעיינות, נכבדי-מים.<BR>
<B>ח,כה</B>  בטרם הרים הוטבעו;    לפני גבעות חוללתי.<BR>
<B>ח,כו</B>  עד-לא עשה, ארץ וחוצות;    וראש, עפרות תבל.<BR>
<B>ח,כז</B>  בהכינו שמיים, שם אני;    בחוקו חוג, על-פני תהום.<BR>
<B>ח,כח</B>  באמצו שחקים ממעל;    בעזוז, עינות תהום.<BR>
<B>ח,כט</B>  בשומו לים, חוקו, ומים, לא יעברו-פיו;    בחוקו, מוסדי ארץ.<BR>
<B>ח,ל</B>  ואהיה אצלו, אמון:    ואהיה שעשועים, יום יום; משחקת לפניו בכל-עת.<BR>
<B>ח,לא</B>  משחקת, בתבל ארצו;    ושעשועיי, את-בני אדם.</P>

<P><B>ח,לב</B>  ועתה בנים, שמעו-לי;    ואשרי, דרכיי ישמורו.<BR>
<B>ח,לג</B>  שמעו מוסר וחכמו;    ואל-תפרעו.<BR>
<B>ח,לד</B>  אשרי אדם, שומע-לי:    לשקוד על-דלתותיי, יום יום--לשמור, מזוזות פתחיי.<BR>
<B>ח,לה</B>  כי מוצאי, מצא חיים;    ויפק רצון, מיהוה.<BR>
<B>ח,לו</B>  וחוטאי, חומס נפשו;    כל-משנאיי, אהבו מוות.<BR>
<B>ט,א</B>  חכמות, בנתה ביתה;    חצבה עמודיה שבעה.<BR>
<B>ט,ב</B>  טבחה טבחה, מסכה יינה;    אף, ערכה שולחנה.<BR>
<B>ט,ג</B>  שלחה נערותיה תקרא--    על-גפי, מרומי קרת.<BR>
<B>ט,ד</B>  מי-פתי, יסור הנה;    חסר-לב, אמרה לו.<BR>
<B>ט,ה</B>  לכו, לחמו בלחמי;    ושתו, ביין מסכתי.<BR>
<B>ט,ו</B>  עזבו פתיים וחיו;    ואשרו, בדרך בינה.<BR>
<B>ט,ז</B>  יוסר, לץ--לוקח לו קלון;    ומוכיח לרשע מומו.<BR>
<B>ט,ח</B>  אל-תוכח לץ, פן-ישנאך;    הוכח לחכם, ויאהבך.<BR>
<B>ט,ט</B>  תן לחכם, ויחכם-עוד;    הודע לצדיק, ויוסף לקח.<BR>
<B>ט,י</B>  תחילת חכמה, יראת יהוה;    ודעת קדושים בינה.<BR>
<B>ט,יא</B>  כי-בי, ירבו ימיך;    ויוסיפו לך, שנות חיים.<BR>
<B>ט,יב</B>  אם-חכמת, חכמת לך;    ולצת, לבדך תישא.<BR>
<B>ט,יג</B>  אשת כסילות, הומייה;    פתיות, ובל-ידעה מה.<BR>
<B>ט,יד</B>  וישבה, לפתח ביתה--    על-כיסא, מרומי קרת.<BR>
<B>ט,טו</B>  לקרוא לעוברי-דרך;    המיישרים, אורחותם.<BR>
<B>ט,טז</B>  מי-פתי, יסור הנה;    וחסר-לב, ואמרה לו.<BR>
<B>ט,יז</B>  מים-גנובים ימתקו;    ולחם סתרים ינעם.<BR>
<B>ט,יח</B>  ולא-ידע, כי-רפאים שם;    בעמקי שאול קרואיה.<BR>
<B>י,א</B>                  משלי, שלמה:<BR>בן חכם, ישמח-אב;    ובן כסיל, תוגת אימו.<BR>
<B>י,ב</B>  לא-יועילו, אוצרות רשע;    וצדקה, תציל ממוות.<BR>
<B>י,ג</B>  לא-ירעיב יהוה, נפש צדיק;    והוות רשעים יהדוף.<BR>
<B>י,ד</B>  ראש--עושה כף-רמייה;    ויד חרוצים תעשיר.<BR>
<B>י,ה</B>  אוגר בקיץ, בן משכיל;    נרדם בקציר, בן מביש.<BR>
<B>י,ו</B>  ברכות, לראש צדיק;    ופי רשעים, יכסה חמס.<BR>
<B>י,ז</B>  זכר צדיק, לברכה;    ושם רשעים ירקב.<BR>
<B>י,ח</B>  חכם-לב, ייקח מצוות;    ואוויל שפתיים, יילבט.<BR>
<B>י,ט</B>  הולך בתום, ילך בטח;    ומעקש דרכיו, ייוודע.<BR>
<B>י,י</B>  קורץ עין, ייתן עצבת;    ואוויל שפתיים, יילבט.<BR>
<B>י,יא</B>  מקור חיים, פי צדיק;    ופי רשעים, יכסה חמס.<BR>
<B>י,יב</B>  שנאה, תעורר מדנים;    ועל כל-פשעים, תכסה אהבה.<BR>
<B>י,יג</B>  בשפתי נבון, תימצא חכמה;    ושבט, לגו חסר-לב.<BR>
<B>י,יד</B>  חכמים יצפנו-דעת;    ופי-אוויל, מחיתה קרובה.<BR>
<B>י,טו</B>  הון עשיר, קרית עוזו;    מחיתת דלים רישם.<BR>
<B>י,טז</B>  פעולת צדיק לחיים;    תבואת רשע לחטאת.<BR>
<B>י,יז</B>  אורח לחיים, שומר מוסר;    ועוזב תוכחת מתעה.<BR>
<B>י,יח</B>  מכסה שנאה, שפתי-שקר;    ומוציא דיבה, הוא כסיל.<BR>
<B>י,יט</B>  ברוב דברים, לא יחדל-פשע;    וחושך שפתיו משכיל.<BR>
<B>י,כ</B>  כסף נבחר, לשון צדיק;    לב רשעים כמעט.<BR>
<B>י,כא</B>  שפתי צדיק, ירעו רבים;    ואווילים, בחסר-לב ימותו.<BR>
<B>י,כב</B>  ברכת יהוה, היא תעשיר;    ולא-יוסיף עצב עימה.<BR>
<B>י,כג</B>  כשחוק לכסיל, עשות זימה;    וחכמה, לאיש תבונה.<BR>
<B>י,כד</B>  מגורת רשע, היא תבואנו;    ותאוות צדיקים ייתן.<BR>
<B>י,כה</B>  כעבור סופה, ואין רשע;    וצדיק, יסוד עולם.<BR>
<B>י,כו</B>  כחומץ, לשיניים--וכעשן לעיניים:    כן העצל, לשולחיו.<BR>
<B>י,כז</B>  יראת יהוה, תוסיף ימים;    ושנות רשעים תקצורנה.<BR>
<B>י,כח</B>  תוחלת צדיקים שמחה;    ותקוות רשעים תאבד.<BR>
<B>י,כט</B>  מעוז לתום, דרך יהוה;    ומחיתה, לפועלי אוון.<BR>
<B>י,ל</B>  צדיק, לעולם בל-יימוט;    ורשעים, לא ישכנו-ארץ.<BR>
<B>י,לא</B>  פי-צדיק, ינוב חכמה;    ולשון תהפוכות, תיכרת.<BR>
<B>י,לב</B>  שפתי צדיק, יידעון רצון;    ופי רשעים, תהפוכות.<BR>
<B>יא,א</B>  מאזני מרמה, תועבת יהוה;    ואבן שלמה רצונו.<BR>
<B>יא,ב</B>  בא-זדון, ויבוא קלון;    ואת-צנועים חכמה.<BR>
<B>יא,ג</B>  תומת ישרים תנחם;    וסלף בוגדים ישודם.<BR>
<B>יא,ד</B>  לא-יועיל הון, ביום עברה;    וצדקה, תציל ממוות.<BR>
<B>יא,ה</B>  צדקת תמים, תיישר דרכו;    וברשעתו, ייפול רשע.<BR>
<B>יא,ו</B>  צדקת ישרים, תצילם;    ובהוות, בוגדים יילכדו.<BR>
<B>יא,ז</B>  במות אדם רשע, תאבד תקווה;    ותוחלת אונים אבדה.<BR>
<B>יא,ח</B>  צדיק, מצרה נחלץ;    ויבוא רשע תחתיו.<BR>
<B>יא,ט</B>  בפה--חנף, ישחית ריעהו;    ובדעת, צדיקים ייחלצו.<BR>
<B>יא,י</B>  בטוב צדיקים, תעלוץ קריה;    ובאבוד רשעים רינה.<BR>
<B>יא,יא</B>  בברכת ישרים, תרום קרת;    ובפי רשעים, תיהרס.<BR>
<B>יא,יב</B>  בז-לריעהו חסר-לב;    ואיש תבונות יחריש.<BR>
<B>יא,יג</B>  הולך רכיל, מגלה-סוד;    ונאמן-רוח, מכסה דבר.<BR>
<B>יא,יד</B>  באין תחבולות, ייפול-עם;    ותשועה, ברוב יועץ.<BR>
<B>יא,טו</B>  רע-ירוע, כי-ערב זר;    ושונא תוקעים בוטח.<BR>
<B>יא,טז</B>  אשת-חן, תתמוך כבוד;    ועריצים, יתמכו-עושר.<BR>
<B>יא,יז</B>  גומל נפשו, איש חסד;    ועוכר שארו, אכזרי.<BR>
<B>יא,יח</B>  רשע--עושה פעולת-שקר;    וזורע צדקה, שכר אמת.<BR>
<B>יא,יט</B>  כן-צדקה לחיים;    ומרדף רעה למותו.<BR>
<B>יא,כ</B>  תועבת יהוה, עיקשי-לב;    ורצונו, תמימי דרך.<BR>
<B>יא,כא</B>  יד ליד, לא-יינקה רע;    וזרע צדיקים נמלט.<BR>
<B>יא,כב</B>  נזם זהב, באף חזיר--    אישה יפה, וסרת טעם.<BR>
<B>יא,כג</B>  תאוות צדיקים אך-טוב;    תקוות רשעים עברה.<BR>
<B>יא,כד</B>  יש מפזר, ונוסף עוד;    וחושך מיושר, אך-למחסור.<BR>
<B>יא,כה</B>  נפש-ברכה תדושן;    ומרווה, גם-הוא יורא.<BR>
<B>יא,כו</B>  מונע בר, ייקבוהו לאום;    וברכה, לראש משביר.<BR>
<B>יא,כז</B>  שוחר טוב, יבקש רצון;    ודורש רעה תבואנו.<BR>
<B>יא,כח</B>  בוטח בעושרו, הוא ייפול;    וכעלה, צדיקים יפרחו.<BR>
<B>יא,כט</B>  עוכר ביתו, ינחל-רוח;    ועבד אוויל, לחכם-לב.<BR>
<B>יא,ל</B>  פרי-צדיק, עץ חיים;    ולוקח נפשות חכם.<BR>
<B>יא,לא</B>  הן צדיק, בארץ ישולם;    אף, כי-רשע וחוטא.<BR>
<B>יב,א</B>  אוהב מוסר, אוהב דעת;    ושונא תוכחת בער.<BR>
<B>יב,ב</B>  טוב--יפיק רצון, מיהוה;    ואיש מזימות ירשיע.<BR>
<B>יב,ג</B>  לא-ייכון אדם ברשע;    ושורש צדיקים, בל-יימוט.<BR>
<B>יב,ד</B>  אשת-חיל, עטרת בעלה;    וכרקב בעצמותיו מבישה.<BR>
<B>יב,ה</B>  מחשבות צדיקים משפט;    תחבולות רשעים מרמה.<BR>
<B>יב,ו</B>  דברי רשעים ארוב-דם;    ופי ישרים, יצילם.<BR>
<B>יב,ז</B>  הפוך רשעים ואינם;    ובית צדיקים יעמוד.<BR>
<B>יב,ח</B>  לפי-שכלו, יהולל-איש;    ונעווה-לב, יהיה לבוז.<BR>
<B>יב,ט</B>  טוב נקלה, ועבד לו--    ממתכבד, וחסר-לחם.<BR>
<B>יב,י</B>  יודע צדיק, נפש בהמתו;    ורחמי רשעים, אכזרי.<BR>
<B>יב,יא</B>  עובד אדמתו, ישבע-לחם;    ומרדף ריקים חסר-לב.<BR>
<B>יב,יב</B>  חמד רשע, מצוד רעים;    ושורש צדיקים ייתן.<BR>
<B>יב,יג</B>  בפשע שפתיים, מוקש רע;    וייצא מצרה צדיק.<BR>
<B>יב,יד</B>  מפרי פי-איש, ישבע-טוב;    וגמול ידי-אדם, ישיב לו.<BR>
<B>יב,טו</B>  דרך אוויל, ישר בעיניו;    ושומע לעצה חכם.<BR>
<B>יב,טז</B>  אוויל--ביום, ייוודע כעסו;    וכוסה קלון ערום.<BR>
<B>יב,יז</B>  יפיח אמונה, יגיד צדק;    ועד שקרים מרמה.<BR>
<B>יב,יח</B>  יש בוטה, כמדקרות חרב;    ולשון חכמים מרפא.<BR>
<B>יב,יט</B>  שפת-אמת, תיכון לעד;    ועד-ארגיעה, לשון שקר.<BR>
<B>יב,כ</B>  מרמה, בלב-חורשי רע;    וליועצי שלום שמחה.<BR>
<B>יב,כא</B>  לא-יאונה לצדיק כל-אוון;    ורשעים, מלאו רע.<BR>
<B>יב,כב</B>  תועבת יהוה, שפתי-שקר;    ועושי אמונה רצונו.<BR>
<B>יב,כג</B>  אדם ערום, כוסה דעת;    ולב כסילים, יקרא איוולת.<BR>
<B>יב,כד</B>  יד-חרוצים תמשול;    ורמייה, תהיה למס.<BR>
<B>יב,כה</B>  דאגה בלב-איש ישחנה;    ודבר טוב ישמחנה.<BR>
<B>יב,כו</B>  יתר מריעהו צדיק;    ודרך רשעים תתעם.<BR>
<B>יב,כז</B>  לא-יחרוך רמייה צידו;    והון-אדם יקר חרוץ.<BR>
<B>יב,כח</B>  באורח-צדקה חיים;    ודרך נתיבה אל-מוות.<BR>
<B>יג,א</B>  בן חכם, מוסר אב;    ולץ, לא-שמע גערה.<BR>
<B>יג,ב</B>  מפרי פי-איש, יאכל טוב;    ונפש בוגדים חמס.<BR>
<B>יג,ג</B>  נוצר פיו, שומר נפשו;    פושק שפתיו, מחיתה-לו.<BR>
<B>יג,ד</B>  מתאווה ואין, נפשו עצל;    ונפש חרוצים תדושן.<BR>
<B>יג,ה</B>  דבר-שקר, ישנא צדיק;    ורשע, יבאיש ויחפיר.<BR>
<B>יג,ו</B>  צדקה, תיצור תום-דרך;    ורשעה, תסלף חטאת.<BR>
<B>יג,ז</B>  יש מתעשר, ואין כול;    מתרושש, והון רב.<BR>
<B>יג,ח</B>  כופר נפש-איש עושרו;    ורש, לא-שמע גערה.<BR>
<B>יג,ט</B>  אור-צדיקים ישמח;    ונר רשעים ידעך.<BR>
<B>יג,י</B>  רק-בזדון, ייתן מצה;    ואת-נועצים חכמה.<BR>
<B>יג,יא</B>  הון, מהבל ימעט;    וקובץ על-יד ירבה.<BR>
<B>יג,יב</B>  תוחלת ממושכה, מחלה-לב;    ועץ חיים, תאווה באה.<BR>
<B>יג,יג</B>  בז לדבר, ייחבל לו;    וירא מצוה, הוא ישולם.<BR>
<B>יג,יד</B>  תורת חכם, מקור חיים--    לסור, ממוקשי מוות.<BR>
<B>יג,טו</B>  שכל-טוב, ייתן-חן;    ודרך בוגדים איתן.<BR>
<B>יג,טז</B>  כל-ערום, יעשה בדעת;    וכסיל, יפרוש איוולת.<BR>
<B>יג,יז</B>  מלאך רשע, ייפול ברע;    וציר אמונים מרפא.<BR>
<B>יג,יח</B>  ריש וקלון, פורע מוסר;    ושומר תוכחת יכובד.<BR>
<B>יג,יט</B>  תאווה נהיה, תערב לנפש;    ותועבת כסילים, סור מרע.<BR>
<B>יג,כ</B>  הולך את-חכמים יחכם;    ורועה כסילים ירוע.<BR>
<B>יג,כא</B>  חטאים, תרדף רעה;    ואת-צדיקים, ישלם-טוב.<BR>
<B>יג,כב</B>  טוב--ינחיל בני-בנים;    וצפון לצדיק, חיל חוטא.<BR>
<B>יג,כג</B>  רוב-אוכל, ניר ראשים;    ויש נספה, בלא משפט.<BR>
<B>יג,כד</B>  חושך שבטו, שונא בנו;    ואוהבו, שיחרו מוסר.<BR>
<B>יג,כה</B>  צדיק--אוכל, לשובע נפשו;    ובטן רשעים תחסר.<BR>
<B>יד,א</B>  חכמות נשים, בנתה ביתה;    ואיוולת, בידיה תהרסנו.<BR>
<B>יד,ב</B>  הולך ביושרו, ירא יהוה;    ונלוז דרכיו בוזהו.<BR>
<B>יד,ג</B>  בפי-אוויל, חוטר גאווה;    ושפתי חכמים, תשמורם.<BR>
<B>יד,ד</B>  באין אלפים, איבוס בר;    ורוב-תבואות, בכוח שור.<BR>
<B>יד,ה</B>  עד אמונים, לא יכזב;    ויפיח כזבים, עד שקר.<BR>
<B>יד,ו</B>  ביקש-לץ חכמה ואין;    ודעת לנבון נקל.<BR>
<B>יד,ז</B>  לך מנגד, לאיש כסיל;    ובל-ידעת, שפתי-דעת.<BR>
<B>יד,ח</B>  חכמת ערום, הבין דרכו;    ואיוולת כסילים מרמה.<BR>
<B>יד,ט</B>  אווילים, יליץ אשם;    ובין ישרים רצון.<BR>
<B>יד,י</B>  לב--יודע, מורת נפשו;    ובשמחתו, לא-יתערב זר.<BR>
<B>יד,יא</B>  בית רשעים, יישמד;    ואוהל ישרים יפריח.<BR>
<B>יד,יב</B>  יש דרך ישר, לפני-איש;    ואחריתה, דרכי-מוות.<BR>
<B>יד,יג</B>  גם-בשחוק יכאב-לב;    ואחריתה שמחה תוגה.<BR>
<B>יד,יד</B>  מדרכיו ישבע, סוג לב;    ומעליו, איש טוב.<BR>
<B>יד,טו</B>  פתי, יאמין לכל-דבר;    וערום, יבין לאשורו.<BR>
<B>יד,טז</B>  חכם ירא, וסר מרע;    וכסיל, מתעבר ובוטח.<BR>
<B>יד,יז</B>  קצר-אפיים, יעשה איוולת;    ואיש מזימות, יישנא.<BR>
<B>יד,יח</B>  נחלו פתיים איוולת;    וערומים, יכתירו דעת.<BR>
<B>יד,יט</B>  שחו רעים, לפני טובים;    ורשעים, על-שערי צדיק.<BR>
<B>יד,כ</B>  גם-לריעהו, יישנא רש;    ואוהבי עשיר רבים.<BR>
<B>יד,כא</B>  בז-לריעהו חוטא;    ומחונן ענווים אשריו.<BR>
<B>יד,כב</B>  הלוא-יתעו, חורשי רע;    וחסד ואמת, חורשי טוב.<BR>
<B>יד,כג</B>  בכל-עצב, יהיה מותר;    ודבר-שפתיים, אך-למחסור.<BR>
<B>יד,כד</B>  עטרת חכמים עושרם;    איוולת כסילים איוולת.<BR>
<B>יד,כה</B>  מציל נפשות, עד אמת;    ויפיח כזבים מרמה.<BR>
<B>יד,כו</B>  ביראת יהוה, מבטח-עוז;    ולבניו, יהיה מחסה.<BR>
<B>יד,כז</B>  יראת יהוה, מקור חיים--    לסור, ממוקשי מוות.<BR>
<B>יד,כח</B>  ברוב-עם הדרת-מלך;    ובאפס לאום, מחיתת רזון.<BR>
<B>יד,כט</B>  ארך אפיים, רב-תבונה;    וקצר-רוח, מרים איוולת.<BR>
<B>יד,ל</B>  חיי בשרים, לב מרפא;    ורקב עצמות קנאה.<BR>
<B>יד,לא</B>  עושק דל, חירף עושהו;    ומכבדו, חונן אביון.<BR>
<B>יד,לב</B>  ברעתו, יידחה רשע;    וחוסה במותו צדיק.<BR>
<B>יד,לג</B>  בלב נבון, תנוח חכמה;    ובקרב כסילים, תיוודע.<BR>
<B>יד,לד</B>  צדקה תרומם-גוי;    וחסד לאומים חטאת.<BR>
<B>יד,לה</B>  רצון-מלך, לעבד משכיל;    ועברתו, תהיה מביש.<BR>
<B>טו,א</B>  מענה-רך, ישיב חמה;    ודבר-עצב, יעלה-אף.<BR>
<B>טו,ב</B>  לשון חכמים, תיטיב דעת;    ופי כסילים, יביע איוולת.<BR>
<B>טו,ג</B>  בכל-מקום, עיני יהוה;    צופות, רעים וטובים.<BR>
<B>טו,ד</B>  מרפא לשון, עץ חיים;    וסלף בה, שבר ברוח.<BR>
<B>טו,ה</B>  אוויל--ינאץ, מוסר אביו;    ושומר תוכחת יערים.<BR>
<B>טו,ו</B>  בית צדיק, חוסן רב;    ובתבואת רשע נעכרת.<BR>
<B>טו,ז</B>  שפתי חכמים, יזרו דעת;    ולב כסילים לא-כן.<BR>
<B>טו,ח</B>  זבח רשעים, תועבת יהוה;    ותפילת ישרים רצונו.<BR>
<B>טו,ט</B>  תועבת יהוה, דרך רשע;    ומרדף צדקה יאהב.<BR>
<B>טו,י</B>  מוסר רע, לעוזב אורח;    שונא תוכחת ימות.<BR>
<B>טו,יא</B>  שאול ואבדון, נגד יהוה;    אף, כי-ליבות בני-אדם.<BR>
<B>טו,יב</B>  לא יאהב-לץ, הוכח לו;    אל-חכמים, לא ילך.<BR>
<B>טו,יג</B>  לב שמח, ייטיב פנים;    ובעצבת-לב, רוח נכאה.<BR>
<B>טו,יד</B>  לב נבון, יבקש-דעת;    ופי כסילים, ירעה איוולת.<BR>
<B>טו,טו</B>  כל-ימי עני רעים;    וטוב-לב, משתה תמיד.<BR>
<B>טו,טז</B>  טוב-מעט, ביראת יהוה--    מאוצר רב, ומהומה בו.<BR>
<B>טו,יז</B>  טוב ארוחת ירק, ואהבה-שם--    משור אבוס, ושנאה-בו.<BR>
<B>טו,יח</B>  איש חמה, יגרה מדון;    וארך אפיים, ישקיט ריב.<BR>
<B>טו,יט</B>  דרך עצל, כמשוכת חדק;    ואורח ישרים סלולה.<BR>
<B>טו,כ</B>  בן חכם, ישמח-אב;    וכסיל אדם, בוזה אימו.<BR>
<B>טו,כא</B>  איוולת, שמחה לחסר-לב;    ואיש תבונה, יישר-לכת.<BR>
<B>טו,כב</B>  הפר מחשבות, באין סוד;    וברוב יועצים תקום.<BR>
<B>טו,כג</B>  שמחה לאיש, במענה-פיו;    ודבר בעיתו מה-טוב.<BR>
<B>טו,כד</B>  אורח חיים, למעלה למשכיל--    למען סור, משאול מטה.<BR>
<B>טו,כה</B>  בית גאים, ייסח יהוה;    ויצב, גבול אלמנה.<BR>
<B>טו,כו</B>  תועבת יהוה, מחשבות רע;    וטהורים, אמרי-נועם.<BR>
<B>טו,כז</B>  עוכר ביתו, בוצע בצע;    ושונא מתנות יחיה.<BR>
<B>טו,כח</B>  לב צדיק, יהגה לענות;    ופי רשעים, יביע רעות.<BR>
<B>טו,כט</B>  רחוק יהוה, מרשעים;    ותפילת צדיקים ישמע.<BR>
<B>טו,ל</B>  מאור-עיניים, ישמח-לב;    שמועה טובה, תדשן-עצם.<BR>
<B>טו,לא</B>  אוזן--שומעת, תוכחת חיים:    בקרב חכמים תלין.<BR>
<B>טו,לב</B>  פורע מוסר, מואס נפשו;    ושומע תוכחת, קונה לב.<BR>
<B>טו,לג</B>  יראת יהוה, מוסר חכמה;    ולפני כבוד ענווה.<BR>
<B>טז,א</B>  לאדם מערכי-לב;    ומיהוה, מענה לשון.<BR>
<B>טז,ב</B>  כל-דרכי-איש, זך בעיניו;    ותוכן רוחות יהוה.<BR>
<B>טז,ג</B>  גול אל-יהוה מעשיך;    וייכונו, מחשבותיך.<BR>
<B>טז,ד</B>  כול פעל יהוה, למענהו;    וגם-רשע, ליום רעה.<BR>
<B>טז,ה</B>  תועבת יהוה, כל-גבה-לב;    יד ליד, לא יינקה.<BR>
<B>טז,ו</B>  בחסד ואמת, יכופר עוון;    וביראת יהוה, סור מרע.<BR>
<B>טז,ז</B>  ברצות יהוה, דרכי-איש;    גם-אויביו, ישלים איתו.<BR>
<B>טז,ח</B>  טוב-מעט, בצדקה--    מרוב תבואות, בלא משפט.<BR>
<B>טז,ט</B>  לב אדם, יחשב דרכו;    ויהוה, יכין צעדו.<BR>
<B>טז,י</B>  קסם על-שפתי-מלך;    במשפט, לא ימעל-פיו.<BR>
<B>טז,יא</B>  פלס, ומאזני משפט--ליהוה;    מעשהו, כל-אבני-כיס.<BR>
<B>טז,יב</B>  תועבת מלכים, עשות רשע:    כי בצדקה, ייכון כיסא.<BR>
<B>טז,יג</B>  רצון מלכים, שפתי-צדק;    ודובר ישרים יאהב.<BR>
<B>טז,יד</B>  חמת-מלך מלאכי-מוות;    ואיש חכם יכפרנה.<BR>
<B>טז,טו</B>  באור-פני-מלך חיים;    ורצונו, כעב מלקוש.<BR>
<B>טז,טז</B>  קנה-חכמה--מה-טוב מחרוץ;    וקנות בינה, נבחר מכסף.<BR>
<B>טז,יז</B>  מסילת ישרים, סור מרע;    שומר נפשו, נוצר דרכו.<BR>
<B>טז,יח</B>  לפני-שבר גאון;    ולפני כישלון, גובה רוח.<BR>
<B>טז,יט</B>  טוב שפל-רוח, את-ענווים;    מחלק שלל, את-גאים.<BR>
<B>טז,כ</B>  משכיל על-דבר, ימצא-טוב;    ובוטח ביהוה אשריו.<BR>
<B>טז,כא</B>  לחכם-לב, ייקרא נבון;    ומתק שפתיים, יוסיף לקח.<BR>
<B>טז,כב</B>  מקור חיים, שכל בעליו;    ומוסר אווילים איוולת.<BR>
<B>טז,כג</B>  לב חכם, ישכיל פיהו;    ועל-שפתיו, יוסיף לקח.<BR>
<B>טז,כד</B>  צוף-דבש, אמרי-נועם;    מתוק לנפש, ומרפא לעצם.<BR>
<B>טז,כה</B>  יש דרך ישר, לפני-איש;    ואחריתה, דרכי-מוות.<BR>
<B>טז,כו</B>  נפש עמל, עמלה לו:    כי-אכף עליו פיהו.<BR>
<B>טז,כז</B>  איש בלייעל, כורה רעה;    ועל-שפתו, כאש צרבת.<BR>
<B>טז,כח</B>  איש תהפוכות, ישלח מדון;    ונרג<SMALL>ן</SMALL>, מפריד אלוף.<BR>
<B>טז,כט</B>  איש חמס, יפתה ריעהו;    והוליכו, בדרך לא-טוב.<BR>
<B>טז,ל</B>  עוצה עיניו, לחשוב תהפוכות;    קורץ שפתיו, כילה רעה.<BR>
<B>טז,לא</B>  עטרת תפארת שיבה;    בדרך צדקה, תימצא.<BR>
<B>טז,לב</B>  טוב ארך אפיים, מגיבור;    ומושל ברוחו, מלוכד עיר.<BR>
<B>טז,לג</B>  בחיק, יוטל את-הגורל;    ומיהוה, כל-משפטו.<BR>
<B>יז,א</B>  טוב פת חרבה, ושלווה-בה--    מבית, מלא זבחי-ריב.<BR>
<B>יז,ב</B>  עבד-משכיל--ימשול, בבן מביש;    ובתוך אחים, יחלוק נחלה.<BR>
<B>יז,ג</B>  מצרף לכסף, וכור לזהב;    ובוחן ליבות יהוה.<BR>
<B>יז,ד</B>  מרע, מקשיב על-שפת-אוון;    שקר מזין, על-לשון הוות.<BR>
<B>יז,ה</B>  לועג לרש, חירף עושהו;    שמח לאיד, לא יינקה.<BR>
<B>יז,ו</B>  עטרת זקנים, בני בנים;    ותפארת בנים אבותם.<BR>
<B>יז,ז</B>  לא-נאוה לנבל שפת-יתר;    אף, כי-לנדיב שפת-שקר.<BR>
<B>יז,ח</B>  אבן-חן השוחד, בעיני בעליו;    אל-כל-אשר יפנה ישכיל.<BR>
<B>יז,ט</B>  מכסה-פשע, מבקש אהבה;    ושונה בדבר, מפריד אלוף.<BR>
<B>יז,י</B>  תחת גערה במבין--    מהכות כסיל מאה.<BR>
<B>יז,יא</B>  אך-מרי יבקש-רע;    ומלאך אכזרי, ישולח-בו.<BR>
<B>יז,יב</B>  פגוש דוב שכול באיש;    ואל-כסיל, באיוולתו.<BR>
<B>יז,יג</B>  משיב רעה, תחת טובה--    לא-תמוש רעה, מביתו.<BR>
<B>יז,יד</B>  פוטר מים, ראשית מדון;    ולפני התגלע, הריב נטוש.<BR>
<B>יז,טו</B>  מצדיק רשע, ומרשיע צדיק--    תועבת יהוה, גם-שניהם.<BR>
<B>יז,טז</B>  למה-זה מחיר ביד-כסיל--    לקנות חכמה ולב-אין.<BR>
<B>יז,יז</B>  בכל-עת, אוהב הריע;    ואח לצרה, ייוולד.<BR>
<B>יז,יח</B>  אדם חסר-לב, תוקע כף;    עורב ערובה, לפני ריעהו.<BR>
<B>יז,יט</B>  אוהב פשע, אוהב מצה;    מגביה פתחו, מבקש-שבר.<BR>
<B>יז,כ</B>  עיקש-לב, לא ימצא-טוב;    ונהפך בלשונו, ייפול ברעה.<BR>
<B>יז,כא</B>  יולד כסיל, לתוגה לו;    ולא-ישמח, אבי נבל.<BR>
<B>יז,כב</B>  לב שמח, ייטיב גהה;    ורוח נכאה, תייבש-גרם.<BR>
<B>יז,כג</B>  שוחד מחיק, רשע ייקח--    להטות, אורחות משפט.<BR>
<B>יז,כד</B>  את-פני מבין חכמה;    ועיני כסיל, בקצה-ארץ.<BR>
<B>יז,כה</B>  כעס לאביו, בן כסיל;    וממר, ליולדתו.<BR>
<B>יז,כו</B>  גם ענוש לצדיק לא-טוב--    להכות נדיבים על-יושר.<BR>
<B>יז,כז</B>  חושך אמריו, יודע דעת;    יקר-רוח, איש תבונה.<BR>
<B>יז,כח</B>  גם אוויל מחריש, חכם ייחשב;    אוטם שפתיו נבון.<BR>
<B>יח,א</B>  לתאווה, יבקש נפרד;    בכל-תושייה, יתגלע.<BR>
<B>יח,ב</B>  לא-יחפוץ כסיל, בתבונה:    כי, אם-בהתגלות ליבו.<BR>
<B>יח,ג</B>  בבוא-רשע, בא גם-בוז;    ועם-קלון חרפה.<BR>
<B>יח,ד</B>  מים עמוקים, דברי פי-איש;    נחל נובע, מקור חכמה.<BR>
<B>יח,ה</B>  שאת פני-רשע לא-טוב--    להטות צדיק, במשפט.<BR>
<B>יח,ו</B>  שפתי כסיל, יבואו בריב;    ופיו, למהלומות יקרא.<BR>
<B>יח,ז</B>  פי-כסיל, מחיתה-לו;    ושפתיו, מוקש נפשו.<BR>
<B>יח,ח</B>  דברי נרגן, כמתלהמים;    והם, ירדו חדרי-בטן.<BR>
<B>יח,ט</B>  גם, מתרפה במלאכתו--    אח הוא, לבעל משחית.<BR>
<B>יח,י</B>  מגדל-עוז, שם יהוה;    בו-ירוץ צדיק ונשגב.<BR>
<B>יח,יא</B>  הון עשיר, קרית עוזו;    וכחומה נשגבה, במשכיתו.<BR>
<B>יח,יב</B>  לפני-שבר, יגבה לב-איש;    ולפני כבוד ענווה.<BR>
<B>יח,יג</B>  משיב דבר, בטרם ישמע--    איוולת היא-לו, וכלימה.<BR>
<B>יח,יד</B>  רוח-איש, יכלכל מחלהו;    ורוח נכאה, מי יישאנה.<BR>
<B>יח,טו</B>  לב נבון, יקנה-דעת;    ואוזן חכמים, תבקש-דעת.<BR>
<B>יח,טז</B>  מתן אדם, ירחיב לו;    ולפני גדולים ינחנו.<BR>
<B>יח,יז</B>  צדיק הראשון בריבו;    ובא-ריעהו, וחקרו.<BR>
<B>יח,יח</B>  מדיינים, ישבית הגורל;    ובין עצומים יפריד.<BR>
<B>יח,יט</B>  אח--נפשע מקרית-עוז;    ומדיינים, כבריח ארמון.<BR>
<B>יח,כ</B>  מפרי פי-איש, תשבע בטנו;    תבואת שפתיו ישבע.<BR>
<B>יח,כא</B>  מוות וחיים, ביד-לשון;    ואוהביה, יאכל פרייה.<BR>
<B>יח,כב</B>  מצא אישה, מצא טוב;    ויפק רצון, מיהוה.<BR>
<B>יח,כג</B>  תחנונים ידבר-רש;    ועשיר, יענה עזות.<BR>
<B>יח,כד</B>  איש ריעים, להתרועע;    ויש אוהב, דבק מאח.<BR>
<B>יט,א</B>  טוב-רש, הולך בתומו--    מעיקש שפתיו, והוא כסיל.<BR>
<B>יט,ב</B>  גם בלא-דעת נפש לא-טוב;    ואץ ברגליים חוטא.<BR>
<B>יט,ג</B>  איוולת אדם, תסלף דרכו;    ועל-יהוה, יזעף ליבו.<BR>
<B>יט,ד</B>  הון--יוסיף, ריעים רבים;    ודל, מריעהו ייפרד.<BR>
<B>יט,ה</B>  עד שקרים, לא יינקה;    ויפיח כזבים, לא יימלט.<BR>
<B>יט,ו</B>  רבים, יחלו פני-נדיב;    וכל-הריע, לאיש מתן.<BR>
<B>יט,ז</B>  כל אחי-רש, שנאוהו--    אף כי מריעיהו, רחקו ממנו;<BR>מרדף אמרים    לו-המה.<BR>
<B>יט,ח</B>  קונה-לב, אוהב נפשו;    שומר תבונה, למצוא-טוב.<BR>
<B>יט,ט</B>  עד שקרים, לא יינקה;    ויפיח כזבים יאבד.</P>

<P><B>יט,י</B>  לא-נאוה לכסיל תענוג;    אף, כי-לעבד משול בשרים.<BR>
<B>יט,יא</B>  שכל אדם, האריך אפו;    ותפארתו, עבור על-פשע.<BR>
<B>יט,יב</B>  נהם ככפיר, זעף מלך;    וכטל על-עשב רצונו.<BR>
<B>יט,יג</B>  הוות לאביו, בן כסיל;    ודלף טורד, מדייני אישה.<BR>
<B>יט,יד</B>  בית והון, נחלת אבות;    ומיהוה, אישה משכלת.<BR>
<B>יט,טו</B>  עצלה, תפיל תרדמה;    ונפש רמייה תרעב.<BR>
<B>יט,טז</B>  שומר מצוה, שומר נפשו;    בוזה דרכיו ימות.<BR>
<B>יט,יז</B>  מלווה יהוה, חונן דל;    וגמולו, ישלם-לו.<BR>
<B>יט,יח</B>  יסר בנך, כי-יש תקווה;    ואל-המיתו, אל-תישא נפשך.<BR>
<B>יט,יט</B>  גדול-חמה, נושא עונש:    כי אם-תציל, ועוד תוסיף.<BR>
<B>יט,כ</B>  שמע עצה, וקבל מוסר--    למען, תחכם באחריתך.<BR>
<B>יט,כא</B>  רבות מחשבות בלב-איש;    ועצת יהוה, היא תקום.<BR>
<B>יט,כב</B>  תאוות אדם חסדו;    וטוב-רש, מאיש כזב.<BR>
<B>יט,כג</B>  יראת יהוה לחיים;    ושבע ילין, בל-ייפקד רע.<BR>
<B>יט,כד</B>  טמן עצל ידו, בצלחת;    גם-אל-פיהו, לא ישיבנה.<BR>
<B>יט,כה</B>  לץ תכה, ופתי יערים;    והוכיח לנבון, יבין דעת.<BR>
<B>יט,כו</B>  משדד-אב, יבריח אם--    בן, מביש ומחפיר.<BR>
<B>יט,כז</B>  חדל-בני, לשמוע מוסר;    לשגות, מאמרי-דעת.<BR>
<B>יט,כח</B>  עד בלייעל, יליץ משפט;    ופי רשעים, יבלע-אוון.<BR>
<B>יט,כט</B>  נכונו ללצים שפטים;    ומהלומות, לגו כסילים.<BR>
<B>כ,א</B>  לץ היין, הומה שיכר;    וכל-שוגה בו, לא יחכם.<BR>
<B>כ,ב</B>  נהם ככפיר, אימת מלך;    מתעברו, חוטא נפשו.<BR>
<B>כ,ג</B>  כבוד לאיש, שבת מריב;    וכל-אוויל, יתגלע.<BR>
<B>כ,ד</B>  מחורף, עצל לא-יחרוש;    ושאל בקציר ואין.<BR>
<B>כ,ה</B>  מים עמוקים, עצה בלב-איש;    ואיש תבונה ידלנה.<BR>
<B>כ,ו</B>  רוב-אדם--יקרא, איש חסדו;    ואיש אמונים, מי ימצא.<BR>
<B>כ,ז</B>  מתהלך בתומו צדיק;    אשרי בניו אחריו.<BR>
<B>כ,ח</B>  מלך, יושב על-כיסא-דין--    מזרה בעיניו כל-רע.<BR>
<B>כ,ט</B>  מי-יאמר, זיכיתי ליבי;    טהרתי, מחטאתי.<BR>
<B>כ,י</B>  אבן ואבן, איפה ואיפה--    תועבת יהוה, גם-שניהם.<BR>
<B>כ,יא</B>  גם במעלליו, יתנכר-נער--    אם-זך ואם-ישר פועלו.<BR>
<B>כ,יב</B>  אוזן שומעת, ועין רואה--    יהוה, עשה גם-שניהם.<BR>
<B>כ,יג</B>  אל-תאהב שינה, פן-תיוורש;    פקח עיניך שבע-לחם.<BR>
<B>כ,יד</B>  רע רע, יאמר הקונה;    ואוזל לו, אז יתהלל.<BR>
<B>כ,טו</B>  יש זהב, ורוב-פנינים;    וכלי יקר, שפתי-דעת.<BR>
<B>כ,טז</B>  לקח-בגדו, כי-ערב זר;    ובעד נוכרייה חבלהו.<BR>
<B>כ,יז</B>  ערב לאיש, לחם שקר;    ואחר, יימלא-פיהו חצץ.<BR>
<B>כ,יח</B>  מחשבות, בעצה תיכון;    ובתחבולות, עשה מלחמה.<BR>
<B>כ,יט</B>  גולה-סוד, הולך רכיל;    ולפותה שפתיו, לא תתערב.<BR>
<B>כ,כ</B>  מקלל, אביו ואימו--    ידעך נרו, באשון חושך.<BR>
<B>כ,כא</B>  נחלה, מבוהלת בראשונה;    ואחריתה, לא תבורך.<BR>
<B>כ,כב</B>  אל-תאמר אשלמה-רע;    קווה ליהוה, ויושע לך.<BR>
<B>כ,כג</B>  תועבת יהוה, אבן ואבן;    ומאזני מרמה לא-טוב.<BR>
<B>כ,כד</B>  מיהוה מצעדי-גבר;    ואדם, מה-יבין דרכו.<BR>
<B>כ,כה</B>  מוקש אדם, ילע קודש;    ואחר נדרים לבקר.<BR>
<B>כ,כו</B>  מזרה רשעים, מלך חכם;    וישב עליהם אופן.<BR>
<B>כ,כז</B>  נר יהוה, נשמת אדם;    חופש, כל-חדרי-בטן.<BR>
<B>כ,כח</B>  חסד ואמת, ייצרו-מלך;    וסעד בחסד כיסאו.<BR>
<B>כ,כט</B>  תפארת בחורים כוחם;    והדר זקנים שיבה.<BR>
<B>כ,ל</B>  חבורות פצע, תמרוק ברע;    ומכות, חדרי-בטן.<BR>
<B>כא,א</B>  פלגי-מים לב-מלך, ביד-יהוה;    על-כל-אשר יחפוץ יטנו.<BR>
<B>כא,ב</B>  כל-דרך-איש, ישר בעיניו;    ותוכן ליבות יהוה.<BR>
<B>כא,ג</B>  עשה, צדקה ומשפט--    נבחר ליהוה מזבח.<BR>
<B>כא,ד</B>  רום-עיניים, ורחב-לב--    ניר רשעים חטאת.<BR>
<B>כא,ה</B>  מחשבות חרוץ, אך-למותר;    וכל-אץ, אך-למחסור.<BR>
<B>כא,ו</B>  פועל אוצרות, בלשון שקר--    הבל נידף, מבקשי-מוות.<BR>
<B>כא,ז</B>  שוד-רשעים יגורם:    כי מיאנו, לעשות משפט.<BR>
<B>כא,ח</B>  הפכפך דרך איש וזר;    וזך, ישר פועלו.<BR>
<B>כא,ט</B>  טוב, לשבת על-פינת-גג--    מאשת מדיינים, ובית חבר.<BR>
<B>כא,י</B>  נפש רשע, איוותה-רע;    לא-יוחן בעיניו ריעהו.<BR>
<B>כא,יא</B>  בענוש-לץ, יחכם-פתי;    ובהשכיל לחכם, ייקח-דעת.<BR>
<B>כא,יב</B>  משכיל צדיק, לבית רשע;    מסלף רשעים לרע.<BR>
<B>כא,יג</B>  אוטם אוזנו, מזעקת-דל--    גם-הוא יקרא, ולא ייענה.<BR>
<B>כא,יד</B>  מתן בסתר, יכפה-אף;    ושוחד בחיק, חמה עזה.<BR>
<B>כא,טו</B>  שמחה לצדיק, עשות משפט;    ומחיתה, לפועלי אוון.<BR>
<B>כא,טז</B>  אדם--תועה, מדרך השכל:    בקהל רפאים ינוח.<BR>
<B>כא,יז</B>  איש מחסור, אוהב שמחה;    אוהב יין-ושמן, לא יעשיר.<BR>
<B>כא,יח</B>  כופר לצדיק רשע;    ותחת ישרים בוגד.<BR>
<B>כא,יט</B>  טוב, שבת בארץ-מדבר--    מאשת מדיינים וכעס.<BR>
<B>כא,כ</B>  אוצר, נחמד ושמן--בנווה חכם;    וכסיל אדם יבלענו.<BR>
<B>כא,כא</B>  רודף, צדקה וחסד--    ימצא חיים, צדקה וכבוד.<BR>
<B>כא,כב</B>  עיר גיבורים, עלה חכם;    ויורד, עוז מבטחה.<BR>
<B>כא,כג</B>  שומר פיו, ולשונו--    שומר מצרות נפשו.<BR>
<B>כא,כד</B>  זד יהיר, לץ שמו--    עושה, בעברת זדון.<BR>
<B>כא,כה</B>  תאוות עצל תמיתנו:    כי-מיאנו ידיו לעשות.<BR>
<B>כא,כו</B>  כל-היום, התאווה תאווה;    וצדיק ייתן, ולא יחשוך.<BR>
<B>כא,כז</B>  זבח רשעים, תועבה;    אף, כי-בזימה יביאנו.<BR>
<B>כא,כח</B>  עד-כזבים יאבד;    ואיש שומע, לנצח ידבר.<BR>
<B>כא,כט</B>  העז איש רשע בפניו;    וישר, הוא יבין דרכו.<BR>
<B>כא,ל</B>  אין חכמה, ואין תבונה--    ואין עצה, לנגד יהוה.</P>

<P><B>כא,לא</B>  סוס--מוכן, ליום מלחמה;    וליהוה, התשועה.<BR>
<B>כב,א</B>  נבחר שם, מעושר רב:    מכסף ומזהב, חן טוב.<BR>
<B>כב,ב</B>  עשיר ורש נפגשו;    עושה כולם יהוה.<BR>
<B>כב,ג</B>  ערום, ראה רעה ונסתר;    ופתיים, עברו ונענשו.<BR>
<B>כב,ד</B>  עקב ענווה, יראת יהוה;    עושר וכבוד וחיים.<BR>
<B>כב,ה</B>  צינים פחים, בדרך עיקש;    שומר נפשו, ירחק מהם.<BR>
<B>כב,ו</B>  חנוך לנער, על-פי דרכו--    גם כי-יזקין, לא-יסור ממנה.<BR>
<B>כב,ז</B>  עשיר, ברשים ימשול;    ועבד לווה, לאיש מלווה.<BR>
<B>כב,ח</B>  זורע עוולה, יקצור-אוון;    ושבט עברתו יכלה.<BR>
<B>כב,ט</B>  טוב-עין, הוא יבורך:    כי-נתן מלחמו לדל.<BR>
<B>כב,י</B>  גרש לץ, וייצא מדון;    וישבות, דין וקלון.<BR>
<B>כב,יא</B>  אוהב טהור-לב--    חן שפתיו, ריעהו מלך.<BR>
<B>כב,יב</B>  עיני יהוה, נצרו דעת;    ויסלף, דברי בוגד.<BR>
<B>כב,יג</B>  אמר עצל, ארי בחוץ;    בתוך רחובות, אירצח.<BR>
<B>כב,יד</B>  שוחה עמוקה, פי זרות;    זעום יהוה, ייפול-שם.<BR>
<B>כב,טו</B>  איוולת, קשורה בלב-נער;    שבט מוסר, ירחיקנה ממנו.<BR>
<B>כב,טז</B>  עושק דל, להרבות לו--    נותן לעשיר, אך-למחסור.<BR>
<B>כב,יז</B>  הט אוזנך--ושמע, דברי חכמים;    וליבך, תשית לדעתי.<BR>
<B>כב,יח</B>  כי-נעים, כי-תשמרם בבטנך;    ייכונו יחדיו, על-שפתיך.<BR>
<B>כב,יט</B>  להיות ביהוה, מבטחך--    הודעתיך היום אף-אתה.<BR>
<B>כב,כ</B>  הלוא כתבתי לך, שלישים--    במועצות ודעת.<BR>
<B>כב,כא</B>  להודיעך--קושט, אמרי אמת;    להשיב אמרים אמת, לשולחיך.<BR>
<B>כב,כב</B>  אל-תגזול-דל, כי דל-הוא;    ואל-תדכא עני בשער.<BR>
<B>כב,כג</B>  כי-יהוה, יריב ריבם;    וקבע את-קובעיהם נפש.<BR>
<B>כב,כד</B>  אל-תתרע, את-בעל אף;    ואת-איש חמות, לא תבוא.<BR>
<B>כב,כה</B>  פן-תאלף אורחותיו;    ולקחת מוקש לנפשך.<BR>
<B>כב,כו</B>  אל-תהי בתוקעי-כף;    בעורבים, משאות.<BR>
<B>כב,כז</B>  אם-אין-לך לשלם--    למה ייקח משכבך, מתחתיך.<BR>
<B>כב,כח</B>  אל-תסג, גבול עולם--    אשר עשו אבותיך.<BR>
<B>כב,כט</B>  חזית איש, מהיר במלאכתו--    לפני-מלכים יתייצב;<BR>בל-יתייצב,    לפני חשוכים.</P>

<P><B>כג,א</B>  כי-תשב, ללחום את-מושל--    בין תבין, את-אשר לפניך.<BR>
<B>כג,ב</B>  ושמת שכין בלועך--    אם-בעל נפש אתה.<BR>
<B>כג,ג</B>  אל-תתאו, למטעמותיו;    והוא, לחם כזבים.<BR>
<B>כג,ד</B>  אל-תיגע להעשיר;    מבינתך חדל.<BR>
<B>כג,ה</B>  התעיף עיניך בו,    ואיננו:<BR>כי עשה יעשה-לו כנפיים;    כנשר, יעוף השמיים.</P>

<P><B>כג,ו</B>  אל-תלחם--את-לחם, רע עין;    ואל-תתאו, למטעמותיו.<BR>
<B>כג,ז</B>  כי, כמו שער בנפשו--    כן-הוא:<BR>אכול ושתה, יאמר לך;    וליבו, בל-עימך.<BR>
<B>כג,ח</B>  פיתך-אכלת תקיאנה;    ושיחת, דבריך הנעימים.<BR>
<B>כג,ט</B>  באוזני כסיל, אל-תדבר:    כי-יבוז, לשכל מיליך.<BR>
<B>כג,י</B>  אל-תסג, גבול עולם;    ובשדי יתומים, אל-תבוא.<BR>
<B>כג,יא</B>  כי-גואלם חזק;    הוא-יריב את-ריבם איתך.<BR>
<B>כג,יב</B>  הביאה למוסר ליבך;    ואוזנך, לאמרי-דעת.<BR>
<B>כג,יג</B>  אל-תמנע מנער מוסר:    כי-תכנו בשבט, לא ימות.<BR>
<B>כג,יד</B>  אתה, בשבט תכנו;    ונפשו, משאול תציל.<BR>
<B>כג,טו</B>  בני, אם-חכם ליבך--    ישמח ליבי גם-אני.<BR>
<B>כג,טז</B>  ותעלוזנה כליותיי--    בדבר שפתיך, מישרים.<BR>
<B>כג,יז</B>  אל-יקנא ליבך, בחטאים:    כי אם-ביראת-יהוה, כל-היום.<BR>
<B>כג,יח</B>  כי, אם-יש אחרית;    ותקוותך, לא תיכרת.<BR>
<B>כג,יט</B>  שמע-אתה בני וחכם;    ואשר בדרך ליבך.<BR>
<B>כג,כ</B>  אל-תהי בסובאי-יין--    בזוללי בשר למו.<BR>
<B>כג,כא</B>  כי-סובא וזולל, ייוורש;    וקרעים, תלביש נומה.<BR>
<B>כג,כב</B>  שמע לאביך, זה ילדך;    ואל-תבוז, כי-זקנה אימך.<BR>
<B>כג,כג</B>  אמת קנה, ואל-תמכור;    חכמה ומוסר ובינה.<BR>
<B>כג,כד</B>  גיל יגיל, אבי צדיק;    ויולד חכם, ישמח-בו.<BR>
<B>כג,כה</B>  ישמח-אביך ואימך;    ותגל, יולדתך.<BR>
<B>כג,כו</B>  תנה-בני ליבך לי;    ועיניך, דרכיי תיצורנה.<BR>
<B>כג,כז</B>  כי-שוחה עמוקה זונה;    ובאר צרה, נוכרייה.<BR>
<B>כג,כח</B>  אף-היא, כחתף תארוב;    ובוגדים, באדם תוסיף.<BR>
<B>כג,כט</B>  למי אוי למי אבוי, למי מדיינים למי שיח--    למי, פצעים חינם;<BR>למי,    חכלילות עיניים.<BR>
<B>כג,ל</B>  למאחרים על-היין--    לבאים, לחקור ממסך.<BR>
<B>כג,לא</B>  אל-תרא יין, כי יתאדם:    כי-ייתן בכוס עינו; יתהלך, במישרים.<BR>
<B>כג,לב</B>  אחריתו, כנחש יישך;    וכצפעוני יפריש.<BR>
<B>כג,לג</B>  עיניך, יראו זרות;    וליבך, ידבר תהפוכות.<BR>
<B>כג,לד</B>  והיית, כשוכב בלב-ים;    וכשוכב, בראש חיבל.<BR>
<B>כג,לה</B>  הכוני בל-חליתי--    הלמוני, בל-ידעתי:<BR>מתיי אקיץ;    אוסיף, אבקשנו עוד.<BR>
<B>כד,א</B>  אל-תקנא, באנשי רעה;    ואל-תתאו, להיות איתם.<BR>
<B>כד,ב</B>  כי-שוד, יהגה ליבם;    ועמל, שפתיהם תדברנה.<BR>
<B>כד,ג</B>  בחכמה, ייבנה בית;    ובתבונה, יתכונן.<BR>
<B>כד,ד</B>  ובדעת, חדרים יימלאו--    כל-הון יקר ונעים.<BR>
<B>כד,ה</B>  גבר-חכם בעוז;    ואיש-דעת, מאמץ-כוח.<BR>
<B>כד,ו</B>  כי בתחבולות, תעשה-לך מלחמה;    ותשועה, ברוב יועץ.<BR>
<B>כד,ז</B>  ראמות לאוויל חכמות;    בשער, לא יפתח-פיהו.<BR>
<B>כד,ח</B>  מחשב להרע--    לו, בעל-מזימות יקראו.<BR>
<B>כד,ט</B>  זימת איוולת חטאת;    ותועבת לאדם לץ.<BR>
<B>כד,י</B>  התרפית, ביום צרה--    צר כוחך.<BR>
<B>כד,יא</B>  הצל, לקוחים למוות;    ומטים להרג, אם-תחשוך.<BR>
<B>כד,יב</B>  כי-תאמר--    הן, לא-ידענו-זה:<BR>הלוא-תוכן ליבות, הוא-יבין, ונוצר נפשך, הוא יידע;    והשיב לאדם כפועלו.<BR>
<B>כד,יג</B>  אכול-בני דבש כי-טוב;    ונופת מתוק, על-חיכך.<BR>
<B>כד,יד</B>  כן, דעה חכמה--לנפשך:    אם-מצאת, ויש אחרית; ותקוותך, לא תיכרת.</P>

<P><B>כד,טו</B>  אל-תארוב רשע, לנווה צדיק;    אל-תשדד רבצו.<BR>
<B>כד,טז</B>  כי שבע, ייפול צדיק וקם;    ורשעים, ייכשלו ברעה.<BR>
<B>כד,יז</B>  בנפול אויבך, אל-תשמח;    וביכשלו, אל-יגל ליבך.<BR>
<B>כד,יח</B>  פן-יראה יהוה, ורע בעיניו;    והשיב מעליו אפו.</P>

<P><B>כד,יט</B>  אל-תתחר במרעים;    אל-תקנא, ברשעים.<BR>
<B>כד,כ</B>  כי, לא-תהיה אחרית לרע;    נר רשעים ידעך.<BR>
<B>כד,כא</B>  ירא-את-יהוה בני ומלך;    עם-שונים, אל-תתערב.<BR>
<B>כד,כב</B>  כי-פתאום, יקום אידם;    ופיד שניהם, מי יודע.</P>

<P><B>כד,כג</B>  גם-אלה לחכמים:    הכר-פנים במשפט בל-טוב.<BR>
<B>כד,כד</B>  אומר, לרשע--צדיק אתה:    ייקבוהו עמים; יזעמוהו לאומים.<BR>
<B>כד,כה</B>  ולמוכיחים ינעם;    ועליהם, תבוא ברכת-טוב.<BR>
<B>כד,כו</B>  שפתיים יישק;    משיב, דברים נכוחים.<BR>
<B>כד,כז</B>  הכן בחוץ, מלאכתך--ועתדה בשדה לך;    אחר, ובנית ביתך.</P>

<P><B>כד,כח</B>  אל-תהי עד-חינם בריעך;    והפיתית, בשפתיך.<BR>
<B>כד,כט</B>  אל-תאמר--כאשר עשה-לי, כן אעשה-לו;    אשיב לאיש כפועלו.</P>

<P><B>כד,ל</B>  על-שדה איש-עצל עברתי;    ועל-כרם, אדם חסר-לב.<BR>
<B>כד,לא</B>  והנה עלה כולו, קימשונים--כוסו פניו חרולים;    וגדר אבניו נהרסה.<BR>
<B>כד,לב</B>  ואחזה אנוכי, אשית ליבי;    ראיתי, לקחתי מוסר.<BR>
<B>כד,לג</B>  מעט שינות, מעט תנומות;    מעט, חיבוק ידיים לשכב.<BR>
<B>כד,לד</B>  ובא-מתהלך רישך;    ומחסוריך, כאיש מגן.</P>

<P><B>כה,א</B>  גם-אלה, משלי שלמה--    אשר העתיקו, אנשי חזקייה מלך-יהודה.<BR>
<B>כה,ב</B>  כבוד אלוהים, הסתר דבר;    וכבוד מלכים, חקור דבר.<BR>
<B>כה,ג</B>  שמיים לרום, וארץ לעומק;    ולב מלכים, אין חקר.<BR>
<B>כה,ד</B>  הגה סיגים מכסף;    וייצא לצורף כלי.<BR>
<B>כה,ה</B>  הגה רשע, לפני-מלך;    וייכון בצדק כיסאו.<BR>
<B>כה,ו</B>  אל-תתהדר לפני-מלך;    ובמקום גדולים, אל-תעמוד.<BR>
<B>כה,ז</B>  כי טוב אמור-לך, עלה-הנה:    מהשפילך, לפני נדיב--אשר ראו עיניך.<BR>
<B>כה,ח</B>  אל-תצא לריב, מהר:    פן מה-תעשה, באחריתה--בהכלים אותך ריעך.<BR>
<B>כה,ט</B>  ריבך, ריב את-ריעך;    וסוד אחר אל-תגל.<BR>
<B>כה,י</B>  פן-יחסדך שומע;    ודיבתך, לא תשוב.<BR>
<B>כה,יא</B>  תפוחי זהב, במשכייות כסף--    דבר, דבור על-אופניו.<BR>
<B>כה,יב</B>  נזם זהב, וחלי-כתם--    מוכיח חכם, על-אוזן שומעת.<BR>
<B>כה,יג</B>  כצינת שלג, ביום קציר--ציר נאמן, לשולחיו;    ונפש אדוניו ישיב.</P>

<P><B>כה,יד</B>  נשיאים ורוח, וגשם אין--    איש מתהלל, במתת-שקר.<BR>
<B>כה,טו</B>  באורך אפיים, יפותה קצין;    ולשון רכה, תשבור-גרם.<BR>
<B>כה,טז</B>  דבש מצאת, אכול דייך:    פן-תשבענו, והקאתו.<BR>
<B>כה,יז</B>  הוקר רגלך, מבית ריעך:    פן-ישבעך, ושנאך.<BR>
<B>כה,יח</B>  מפיץ וחרב, וחץ שנון--    איש עונה בריעהו, עד שקר.<BR>
<B>כה,יט</B>  שן רועה, ורגל מועדת--    מבטח בוגד, ביום צרה.<BR>
<B>כה,כ</B>  מעדה-בגד, ביום קרה--חומץ על-נתר;    ושר בשירים, על לב-רע.</P>

<P><B>כה,כא</B>  אם-רעב שונאך, האכילהו לחם;    ואם-צמא, השקהו מים.<BR>
<B>כה,כב</B>  כי גחלים--אתה, חותה על-ראשו;    ויהוה, ישלם-לך.<BR>
<B>כה,כג</B>  רוח צפון, תחולל גשם;    ופנים נזעמים, לשון סתר.<BR>
<B>כה,כד</B>  טוב, שבת על-פינת-גג--    מאשת מדיינים, ובית חבר.<BR>
<B>כה,כה</B>  מים קרים, על-נפש עייפה;    ושמועה טובה, מארץ מרחק.<BR>
<B>כה,כו</B>  מעיין נרפש, ומקור מושחת--    צדיק, מט לפני-רשע.<BR>
<B>כה,כז</B>  אכול דבש הרבות לא-טוב;    וחקר כבודם כבוד.<BR>
<B>כה,כח</B>  עיר פרוצה, אין חומה--    איש, אשר אין מעצר לרוחו.<BR>
<B>כו,א</B>  כשלג, בקיץ--וכמטר בקציר:    כן לא-נאוה לכסיל כבוד.<BR>
<B>כו,ב</B>  כציפור לנוד, כדרור לעוף--    כן קללת חינם, לו תבוא.<BR>
<B>כו,ג</B>  שוט לסוס, מתג לחמור;    ושבט, לגו כסילים.<BR>
<B>כו,ד</B>  אל-תען כסיל, כאיוולתו:    פן-תשווה-לו גם-אתה.<BR>
<B>כו,ה</B>  ענה כסיל, כאיוולתו:    פן-יהיה חכם בעיניו.<BR>
<B>כו,ו</B>  מקצה רגליים, חמס שותה--    שולח דברים ביד-כסיל.<BR>
<B>כו,ז</B>  דליו שוקיים, מפיסח;    ומשל, בפי כסילים.<BR>
<B>כו,ח</B>  כצרור אבן, במרגמה--    כן-נותן לכסיל כבוד.<BR>
<B>כו,ט</B>  חוח, עלה ביד-שיכור;    ומשל, בפי כסילים.<BR>
<B>כו,י</B>  רב מחולל-כול;    ושוכר כסיל, ושוכר עוברים.<BR>
<B>כו,יא</B>  ככלב, שב על-קאו--    כסיל, שונה באיוולתו.<BR>
<B>כו,יב</B>  ראית--איש, חכם בעיניו:    תקווה לכסיל ממנו.<BR>
<B>כו,יג</B>  אמר עצל, שחל בדרך;    ארי, בין הרחובות.<BR>
<B>כו,יד</B>  הדלת, תיסוב על-צירה;    ועצל, על-מיטתו.<BR>
<B>כו,טו</B>  טמן עצל ידו, בצלחת;    נלאה, להשיבה אל-פיו.<BR>
<B>כו,טז</B>  חכם עצל בעיניו--    משבעה, משיבי טעם.<BR>
<B>כו,יז</B>  מחזיק באוזני-כלב--    עובר מתעבר, על-ריב לא-לו.<BR>
<B>כו,יח</B>  כמתלהלה, היורה זיקים--    חיצים ומוות.<BR>
<B>כו,יט</B>  כן-איש, רימה את-ריעהו;    ואמר, הלוא-משחק אני.<BR>
<B>כו,כ</B>  באפס עצים, תכבה-אש;    ובאין נרגן, ישתוק מדון.<BR>
<B>כו,כא</B>  פחם לגחלים, ועצים לאש;    ואיש מדיינים, לחרחר-ריב.</P>

<P><B>כו,כב</B>  דברי נרגן, כמתלהמים;    והם, ירדו חדרי-בטן.<BR>
<B>כו,כג</B>  כסף סיגים, מצופה על-חרש--    שפתיים דולקים ולב-רע.<BR>
<B>כו,כד</B>  בשפתיו, יינכר שונא;    ובקרבו, ישית מרמה.<BR>
<B>כו,כה</B>  כי-יחנן קולו, אל-תאמן-בו:    כי שבע תועבות בליבו.<BR>
<B>כו,כו</B>  תיכסה שנאה, במשאון;    תיגלה רעתו בקהל.<BR>
<B>כו,כז</B>  כורה-שחת, בה ייפול;    וגולל אבן, אליו תשוב.<BR>
<B>כו,כח</B>  לשון-שקר, ישנא דכיו;    ופה חלק, יעשה מדחה.<BR>
<B>כז,א</B>  אל-תתהלל, ביום מחר:    כי לא-תדע, מה-ילד יום.<BR>
<B>כז,ב</B>  יהללך זר ולא-פיך;    נוכרי, ואל-שפתיך.<BR>
<B>כז,ג</B>  כובד-אבן, ונטל החול;    וכעס אוויל, כבד משניהם.<BR>
<B>כז,ד</B>  אכזרייות חמה, ושטף אף;    ומי יעמוד, לפני קנאה.<BR>
<B>כז,ה</B>  טובה, תוכחת מגולה--    מאהבה מסותרת.<BR>
<B>כז,ו</B>  נאמנים, פצעי אוהב;    ונעתרות, נשיקות שונא.<BR>
<B>כז,ז</B>  נפש שבעה, תבוס נופת;    ונפש רעבה, כל-מר מתוק.<BR>
<B>כז,ח</B>  כציפור, נודדת מן-קינה--    כן-איש, נודד ממקומו.<BR>
<B>כז,ט</B>  שמן וקטורת, ישמח-לב;    ומתק ריעהו, מעצת-נפש.<BR>
<B>כז,י</B>  ריעך וריע אביך, אל-תעזוב--    ובית אחיך, אל-תבוא ביום אידך;<BR>טוב שכן קרוב,    מאח רחוק.<BR>
<B>כז,יא</B>  חכם בני, ושמח ליבי;    ואשיבה חורפי דבר.<BR>
<B>כז,יב</B>  ערום, ראה רעה נסתר;    פתיים, עברו נענשו.<BR>
<B>כז,יג</B>  קח-בגדו, כי-ערב זר;    ובעד נוכרייה חבלהו.<BR>
<B>כז,יד</B>  מברך ריעהו, בקול גדול--בבוקר השכם:    קללה, תיחשב לו.<BR>
<B>כז,טו</B>  דלף טורד, ביום סגריר;    ואשת מדיינים, נשתווה.<BR>
<B>כז,טז</B>  צופניה צפן-רוח;    ושמן ימינו יקרא.<BR>
<B>כז,יז</B>  ברזל בברזל יחד;    ואיש, יחד פני-ריעהו.<BR>
<B>כז,יח</B>  נוצר תאנה, יאכל פרייה;    ושומר אדוניו יכובד.<BR>
<B>כז,יט</B>  כמים, הפנים לפנים--    כן לב-האדם, לאדם.<BR>
<B>כז,כ</B>  שאול ואבדו, לא תשבענה;    ועיני האדם, לא תשבענה.<BR>
<B>כז,כא</B>  מצרף לכסף, וכור לזהב;    ואיש, לפי מהללו.<BR>
<B>כז,כב</B>  אם תכתוש-את-האוויל, במכתש בתוך הריפות--    בעלי:<BR>לא-תסור מעליו,    איוולתו.<BR>
<B>כז,כג</B>  ידוע תדע, פני צאנך;    שית ליבך, לעדרים.<BR>
<B>כז,כד</B>  כי לא לעולם חוסן;    ואם-נזר, לדור ודור.<BR>
<B>כז,כה</B>  גלה חציר, ונראה-דשא;    ונאספו, עישבות הרים.<BR>
<B>כז,כו</B>  כבשים ללבושך;    ומחיר שדה, עתודים.<BR>
<B>כז,כז</B>  ודי, חלב עזים--ללחמך, ללחם ביתך;    וחיים, לנערותיך.<BR>
<B>כח,א</B>  נסו ואין-רודף רשע;    וצדיקים, ככפיר יבטח.<BR>
<B>כח,ב</B>  בפשע ארץ, רבים שריה;    ובאדם מבין יודע, כן יאריך.<BR>
<B>כח,ג</B>  גבר-רש, ועושק דלים--    מטר סוחף, ואין לחם.<BR>
<B>כח,ד</B>  עוזבי תורה, יהללו רשע;    ושומרי תורה, יתגרו בם.<BR>
<B>כח,ה</B>  אנשי-רע, לא-יבינו משפט;    ומבקשי יהוה, יבינו כול.<BR>
<B>כח,ו</B>  טוב-רש, הולך בתומו--    מעיקש דרכיים, והוא עשיר.<BR>
<B>כח,ז</B>  נוצר תורה, בן מבין;    ורועה זוללים, יכלים אביו.<BR>
<B>כח,ח</B>  מרבה הונו, בנשך ותרבית--    לחונן דלים יקבצנו.<BR>
<B>כח,ט</B>  מסיר אוזנו, משמוע תורה--    גם תפילתו, תועבה.<BR>
<B>כח,י</B>  משגה ישרים, בדרך רע--בשחותו הוא-ייפול;    ותמימים, ינחלו-טוב.</P>

<P><B>כח,יא</B>  חכם בעיניו, איש עשיר;    ודל מבין יחקרנו.<BR>
<B>כח,יב</B>  בעלוץ צדיקים, רבה תפארת;    ובקום רשעים, יחופש אדם.<BR>
<B>כח,יג</B>  מכסה פשעיו, לא יצליח;    ומודה ועוזב ירוחם.<BR>
<B>כח,יד</B>  אשרי אדם, מפחד תמיד;    ומקשה ליבו, ייפול ברעה.<BR>
<B>כח,טו</B>  ארי-נוהם, ודוב שוקק--    מושל רשע, על עם-דל.<BR>
<B>כח,טז</B>  נגיד--חסר תבונות, ורב מעשקות;    שונא בצע, יאריך ימים.</P>

<P><B>כח,יז</B>  א<SMALL>ד</SMALL>ם, עשוק בדם-נפש--    עד-בור ינוס, אל-יתמכו-בו.<BR>
<B>כח,יח</B>  הולך תמים, ייוושע;    ונעקש דרכיים, ייפול באחת.<BR>
<B>כח,יט</B>  עובד אדמתו, ישבע-לחם;    ומרדף ריקים, ישבע-ריש.<BR>
<B>כח,כ</B>  איש אמונות, רב-ברכות;    ואץ להעשיר, לא יינקה.<BR>
<B>כח,כא</B>  הכר-פנים לא-טוב;    ועל-פת-לחם, יפשע-גבר.<BR>
<B>כח,כב</B>  נבהל להון--איש, רע עין;    ולא-יידע, כי-חסר יבואנו.<BR>
<B>כח,כג</B>  מוכיח אדם אחריי, חן ימצא--    ממחליק לשון.<BR>
<B>כח,כד</B>  גוזל, אביו ואימו--ואומר אין-פשע:    חבר הוא, לאיש משחית.<BR>
<B>כח,כה</B>  רחב-נפש, יגרה מדון;    ובוטח על-יהוה ידושן.<BR>
<B>כח,כו</B>  בוטח בליבו, הוא כסיל;    והולך בחכמה, הוא יימלט.<BR>
<B>כח,כז</B>  נותן לרש, אין מחסור;    ומעלים עיניו, רב-מארות.<BR>
<B>כח,כח</B>  בקום רשעים, ייסתר אדם;    ובאובדם, ירבו צדיקים.<BR>
<B>כט,א</B>  איש תוכחות, מקשה-עורף--    פתע יישבר, ואין מרפא.<BR>
<B>כט,ב</B>  ברבות צדיקים, ישמח העם;    ובמשול רשע, ייאנח עם.<BR>
<B>כט,ג</B>  איש-אוהב חכמה, ישמח אביו;    ורועה זונות, יאבד-הון.<BR>
<B>כט,ד</B>  מלך--במשפט, יעמיד ארץ;    ואיש תרומות יהרסנה.<BR>
<B>כט,ה</B>  גבר, מחליק על-ריעהו;    רשת, פורש על-פעמיו.<BR>
<B>כט,ו</B>  בפשע איש רע מוקש;    וצדיק, ירון ושמח.<BR>
<B>כט,ז</B>  יודע צדיק, דין דלים;    רשע, לא-יבין דעת.<BR>
<B>כט,ח</B>  אנשי לצון, יפיחו קריה;    וחכמים, ישיבו אף.<BR>
<B>כט,ט</B>  איש-חכם--נשפט, את-איש אוויל:    ורגז ושחק, ואין נחת.<BR>
<B>כט,י</B>  אנשי דמים, ישנאו-תם;    וישרים, יבקשו נפשו.<BR>
<B>כט,יא</B>  כל-רוחו, יוציא כסיל;    וחכם, באחור ישבחנה.<BR>
<B>כט,יב</B>  מושל, מקשיב על-דבר-שקר--    כל-משרתיו רשעים.<BR>
<B>כט,יג</B>  רש ואיש תככים נפגשו--    מאיר עיני שניהם יהוה.<BR>
<B>כט,יד</B>  מלך שופט באמת דלים--    כיסאו, לעד ייכון.<BR>
<B>כט,טו</B>  שבט ותוכחת, ייתן חכמה;    ונער משולח, מביש אימו.<BR>
<B>כט,טז</B>  ברבות רשעים, ירבה-פשע;    וצדיקים, במפלתם יראו.<BR>
<B>כט,יז</B>  יסר בנך, ויניחך;    וייתן מעדנים לנפשך.</P>

<P><B>כט,יח</B>  באין חזון, ייפרע עם;    ושומר תורה אשריהו.<BR>
<B>כט,יט</B>  בדברים, לא-ייווסר עבד:    כי-יבין, ואין מענה.<BR>
<B>כט,כ</B>  חזית--איש, אץ בדבריו:    תקווה לכסיל ממנו.<BR>
<B>כט,כא</B>  מפנק מנוער עבדו;    ואחריתו, יהיה מנון.<BR>
<B>כט,כב</B>  איש-אף, יגרה מדון;    ובעל חמה רב-פשע.<BR>
<B>כט,כג</B>  גאוות אדם, תשפילנו;    ושפל-רוח, יתמוך כבוד.<BR>
<B>כט,כד</B>  חולק עם-גנב, שונא נפשו;    אלה ישמע, ולא יגיד.<BR>
<B>כט,כה</B>  חרדת אדם, ייתן מוקש;    ובוטח ביהוה ישוגב.<BR>
<B>כט,כו</B>  רבים, מבקשים פני-מושל;    ומיהוה, משפט-איש.<BR>
<B>כט,כז</B>  תועבת צדיקים, איש עוול;    ותועבת רשע ישר-דרך.</P>

<P><B>ל,א</B>  דברי, אגור בן-יקה--המשא:    נאום הגבר, לאיתיאל; לאיתיאל ואוכל.<BR>
<B>ל,ב</B>  כי בער אנוכי מאיש;    ולא-בינת אדם לי.<BR>
<B>ל,ג</B>  ולא-למדתי חכמה;    ודעת קדושים אדע.<BR>
<B>ל,ד</B>  מי עלה-שמיים    ויירד,<BR>מי אסף-רוח בחופניו    מי צרר-מים בשמלה--<BR>מי,    הקים כל-אפסי-ארץ:<BR>מה-שמו ומה-שם-בנו,    כי תדע.<BR>
<B>ל,ה</B>  כל-אמרת אלוה צרופה;    מגן הוא, לחוסים בו.<BR>
<B>ל,ו</B>  אל-תוסף על-דבריו:    פן-יוכיח בך ונכזבת.</P>

<P><B>ל,ז</B>  שתיים, שאלתי מאיתך;    אל-תמנע ממני, בטרם אמות.<BR>
<B>ל,ח</B>  שוא ודבר-כזב, הרחק ממני--    ריש ועושר, אל-תיתן-לי;<BR>הטריפני,    לחם חוקי.<BR>
<B>ל,ט</B>  פן אשבע, וכיחשתי--    ואמרתי, מי יהוה:<BR>ופן-איוורש וגנבתי;    ותפשתי, שם אלוהיי.</P>

<P><B>ל,י</B>  אל-תלשן עבד, אל-אדוניו:    פן-יקללך ואשמת.<BR>
<B>ל,יא</B>  דור, אביו יקלל;    ואת-אימו, לא יברך.<BR>
<B>ל,יב</B>  דור, טהור בעיניו;    ומצואתו, לא רוחץ.<BR>
<B>ל,יג</B>  דור, מה-רמו עיניו;    ועפעפיו, יינשאו.<BR>
<B>ל,יד</B>  דור, חרבות שיניו--    ומאכלות מתלעותיו:<BR>לאכול עניים מארץ;    ואביונים, מאדם.<BR>
<B>ל,טו</B>  לעלוקה, שתי בנות--    ה<SMALL>ב</SMALL> הב:<BR>שלוש הנה, לא תשבענה;    ארבע, לא-אמרו הון.<BR>
<B>ל,טז</B>  שאול, ועוצר-רחם:    ארץ, לא-שבעה מים; ואש, לא-אמרה הון.<BR>
<B>ל,יז</B>  עין, תלעג לאב--    ותבוז ליקהת-אם:<BR>ייקרוה, עורבי-נחל;    ויאכלוה בני-נשר.</P>

<P><B>ל,יח</B>  שלושה המה, נפלאו ממני;    וארבעה, לא ידעתים.<BR>
<B>ל,יט</B>  דרך הנשר, בשמיים--    דרך נחש, עלי-צור;<BR>דרך-אונייה בלב-ים--    ודרך גבר בעלמה.<BR>
<B>ל,כ</B>  כן, דרך אישה--    מנאפת:<BR>אכלה, ומחתה פיה;    ואמרה, לא-פעלתי אוון.</P>

<P><B>ל,כא</B>  תחת שלוש, רגזה ארץ;    ותחת ארבע, לא-תוכל שאת.<BR>
<B>ל,כב</B>  תחת-עבד, כי ימלוך;    ונבל, כי ישבע-לחם.<BR>
<B>ל,כג</B>  תחת שנואה, כי תיבעל;    ושפחה, כי תירש גברתה.</P>

<P><B>ל,כד</B>  ארבעה הם, קטני-ארץ;    והמה, חכמים מחוכמים.<BR>
<B>ל,כה</B>  הנמלים, עם לא-עז;    ויכינו בקיץ לחמם.<BR>
<B>ל,כו</B>  שפנים, עם לא-עצום;    וישימו בסלע ביתם.<BR>
<B>ל,כז</B>  מלך, אין לארבה;    וייצא חוצץ כולו.<BR>
<B>ל,כח</B>  שממית, בידיים תתפש;    והיא, בהיכלי מלך.</P>

<P><B>ל,כט</B>  שלושה המה, מיטיבי צעד;    וארבעה, מיטיבי לכת.<BR>
<B>ל,ל</B>  ליש, גיבור בבהמה;    ולא-ישוב, מפני-כול.<BR>
<B>ל,לא</B>  זרזיר מותניים או-תיש;    ומלך, אלקום עימו.<BR>
<B>ל,לב</B>  אם-נבלת בהתנשא;    ואם-זמות, יד לפה.<BR>
<B>ל,לג</B>  כי מיץ חלב, יוציא חמאה--    ומיץ-אף, יוציא דם;<BR>ומיץ אפיים,    יוציא ריב.</P>

<P><B>לא,א</B>  דברי, למואל מלך--    משא, אשר-ייסרתו אימו.<BR>
<B>לא,ב</B>  מה-ברי, ומה-בר-בטני;    ומה, בר-נדריי.<BR>
<B>לא,ג</B>  אל-תיתן לנשים חילך;    ודרכיך, למחות מלכין.<BR>
<B>לא,ד</B>  אל למלכים, למואל--אל למלכים שתה-יין;    ולרוזנים, אי שיכר.<BR>
<B>לא,ה</B>  פן-ישתה, וישכח מחוקק;    וישנה, דין כל-בני-עוני.<BR>
<B>לא,ו</B>  תנו-שיכר לאובד;    ויין, למרי נפש.<BR>
<B>לא,ז</B>  ישתה, וישכח רישו;    ועמלו, לא יזכור-עוד.</P>

<P><B>לא,ח</B>  פתח-פיך לאילם;    אל-דין, כל-בני חלוף.<BR>
<B>לא,ט</B>  פתח-פיך שפוט-צדק;    ודין, עני ואביון.</P>

<P><B>לא,י</B>  אשת-חיל, מי ימצא;    ורחוק מפנינים מכרה.<BR>
<B>לא,יא</B>  בטח בה, לב בעלה;    ושלל, לא יחסר.<BR>
<B>לא,יב</B>  גמלתהו טוב ולא-רע--    כול, ימי חייה.<BR>
<B>לא,יג</B>  דרשה, צמר ופשתים;    ותעש, בחפץ כפיה.<BR>
<B>לא,יד</B>  הייתה, כאונייות סוחר;    ממרחק, תביא לחמה.<BR>
<B>לא,טו</B>  ותקם, בעוד לילה--ותיתן טרף לביתה;    וחוק, לנערותיה.<BR>
<B>לא,טז</B>  זממה שדה, ותיקחהו;    מפרי כפיה, נטעה כרם.<BR>
<B>לא,יז</B>  חגרה בעוז מותניה;    ותאמץ, זרועותיה.<BR>
<B>לא,יח</B>  טעמה, כי-טוב סחרה;    לא-יכבה בלילה נרה.<BR>
<B>לא,יט</B>  ידיה, שילחה בכישור;    וכפיה, תמכו פלך.<BR>
<B>לא,כ</B>  כפה, פרשה לעני;    וידיה, שילחה לאביון.<BR>
<B>לא,כא</B>  לא-תירא לביתה משלג:    כי כל-ביתה, לבוש שנים.<BR>
<B>לא,כב</B>  מרבדים עשתה-לה;    שש וארגמן לבושה.<BR>
<B>לא,כג</B>  נודע בשערים בעלה;    בשבתו, עם-זקני-ארץ.<BR>
<B>לא,כד</B>  סדין עשתה, ותמכור;    וחגור, נתנה לכנעני.<BR>
<B>לא,כה</B>  עוז-והדר לבושה;    ותשחק, ליום אחרון.<BR>
<B>לא,כו</B>  פיה, פתחה בחכמה;    ותורת חסד, על-לשונה.<BR>
<B>לא,כז</B>  צופייה, הליכות ביתה;    ולחם עצלות, לא תאכל.<BR>
<B>לא,כח</B>  קמו בניה, ויאשרוה;    בעלה, ויהללה.<BR>
<B>לא,כט</B>  רבות בנות, עשו חיל;    ואת, עלית על-כולנה.<BR>
<B>לא,ל</B>  שקר החן, והבל היופי:    אישה יראת-יהוה, היא תתהלל.<BR>
<B>לא,לא</B>  תנו-לה, מפרי ידיה;    ויהללוה בשערים מעשיה.  {ש}</P>
</BODY></HTML>
