<!DOCTYPE HTML PUBLIC "-//W3C//DTD HTML 4.01 Transitional//EN">
<HTML DIR="RTL" LANG="HE">
<HEAD>
<meta http-equiv="Content-Type" content="text/html; charset=Windows-1255">
<!--Copyright 2002 Mechon Mamre, 12 Hayyim Vital, Jerusalem-->
<LINK REL="stylesheet" HREF="kr.css" TYPE="text/css">
<TITLE>תנ"ך בכתיב מלא - איוב</TITLE>
<SCRIPT TYPE="text/javascript" SRC="hm.js"></SCRIPT>
</HEAD>
<BODY>

<H1>איוב</H1>


<P CLASS=j><B>א,א</B> איש היה בארץ עוץ, איוב שמו; והיה האיש ההוא, תם וישר וירא אלוהים--וסר מרע. 
<B>א,ב</B> וייוולדו לו שבעה בנים, ושלוש בנות. 
<B>א,ג</B> ויהי מקנהו שבעת אלפי צאן ושלושת אלפי גמלים, וחמש מאות צמד בקר וחמש מאות אתונות, ועבודה, רבה מאוד; ויהי האיש ההוא, גדול מכל בני קדם. 
<B>א,ד</B> והלכו בניו ועשו משתה, בית איש יומו; ושלחו, וקראו לשלושת אחיותיהם, לאכול ולשתות, עימהם. 
<B>א,ה</B> ויהי כי הקיפו ימי המשתה וישלח איוב ויקדשם, והשכים בבוקר והעלה עולות מספר כולם--כי אמר איוב, אוליי חטאו בניי ובירכו אלוהים בלבבם:  ככה יעשה איוב, כל הימים.  {פ}</P>

<P CLASS=j><B>א,ו</B> ויהי היום--ויבואו בני האלוהים, להתייצב על יהוה; ויבוא גם השטן, בתוכם. 
<B>א,ז</B> ויאמר יהוה אל השטן, מאיין תבוא; ויען השטן את יהוה, ויאמר, משוט בארץ, ומהתהלך בה. 
<B>א,ח</B> ויאמר יהוה אל השטן, השמת ליבך על עבדי איוב:  כי אין כמוהו בארץ, איש תם וישר ירא אלוהים וסר מרע. 
<B>א,ט</B> ויען השטן את יהוה, ויאמר:  החינם, ירא איוב אלוהים. 
<B>א,י</B> הלוא אתה שכת בעדו ובעד ביתו, ובעד כל אשר לו--מסביב:  מעשה ידיו בירכת, ומקנהו פרץ בארץ. 
<B>א,יא</B> ואולם שלח נא ידך, וגע בכל אשר לו--אם לא על פניך, יברכך. 
<B>א,יב</B> ויאמר יהוה אל השטן, הנה כל אשר לו בידך--רק אליו, אל תשלח ידך; וייצא, השטן, מעם, פני יהוה. 
<B>א,יג</B> ויהי, היום; ובניו ובנותיו אוכלים ושותים יין, בבית אחיהם הבכור. 
<B>א,יד</B> ומלאך בא אל איוב, ויאמר:  הבקר היו חורשות, והאתונות רועות על ידיהם. 
<B>א,טו</B> ותיפול שבא ותיקחם, ואת הנערים הכו לפי חרב; ואימלטה רק אני לבדי, להגיד לך. 
<B>א,טז</B> עוד זה מדבר, וזה בא ויאמר, אש אלוהים נפלה מן השמיים, ותבער בצאן ובנערים ותאכלם; ואימלטה רק אני לבדי, להגיד לך. 
<B>א,יז</B> עוד זה מדבר, וזה בא ויאמר, כשדים שמו שלושה ראשים ויפשטו על הגמלים וייקחום, ואת הנערים הכו לפי חרב; ואימלטה רק אני לבדי, להגיד לך. 
<B>א,יח</B> עד זה מדבר, וזה בא ויאמר:  בניך ובנותיך אוכלים ושותים יין, בבית אחיהם הבכור. 
<B>א,יט</B> והנה רוח גדולה באה מעבר המדבר, וייגע בארבע פינות הבית, וייפול על הנערים, וימותו; ואימלטה רק אני לבדי, להגיד לך. 
<B>א,כ</B> ויקם איוב ויקרע את מעילו, ויגז את ראשו; וייפול ארצה, וישתחו. 
<B>א,כא</B> ויאמר ערום יצאתי מבטן אימי, וערום אשוב שמה--יהוה נתן, ויהוה לקח; יהי שם יהוה, מבורך. 
<B>א,כב</B> בכל זאת, לא חטא איוב; ולא נתן תפלה, לאלוהים.  {פ}</P>

<P CLASS=j><B>ב,א</B> ויהי היום--ויבואו בני האלוהים, להתייצב על יהוה; ויבוא גם השטן בתוכם, להתייצב על יהוה. 
<B>ב,ב</B> ויאמר יהוה אל השטן, אי מזה תבוא; ויען השטן את יהוה, ויאמר, משוט בארץ, ומהתהלך בה. 
<B>ב,ג</B> ויאמר יהוה אל השטן, השמת ליבך אל עבדי איוב--כי אין כמוהו בארץ איש תם וישר ירא אלוהים, וסר מרע; ועודנו מחזיק בתומתו, ותסיתני בו לבלעו חינם. 
<B>ב,ד</B> ויען השטן את יהוה, ויאמר:  עור בעד עור, וכול אשר לאיש--ייתן, בעד נפשו. 
<B>ב,ה</B> אולם שלח נא ידך, וגע אל עצמו ואל בשרו--אם לא אל פניך, יברכך. 
<B>ב,ו</B> ויאמר יהוה אל השטן, הנו בידך:  אך, את נפשו שמור. 
<B>ב,ז</B> וייצא, השטן, מאת, פני יהוה; ויך את איוב בשחין רע, מכף רגלו ועד קודקודו. 
<B>ב,ח</B> וייקח לו חרש, להתגרד בו; והוא, יושב בתוך האפר. 
<B>ב,ט</B> ותאמר לו אשתו, עודך מחזיק בתומתך; ברך אלוהים, ומות. 
<B>ב,י</B> ויאמר אליה, כדבר אחת הנבלות תדברי--גם את הטוב נקבל מאת האלוהים, ואת הרע לא נקבל; בכל זאת לא חטא איוב, בשפתיו.  {פ}</P>

<P CLASS=j><B>ב,יא</B> וישמעו שלושת ריעי איוב, את כל הרעה הזאת הבאה עליו, ויבואו איש ממקומו, אליפז התימני ובלדד השוחי וצופר הנעמתי; וייוועדו יחדיו, לבוא לנוד לו ולנחמו. 
<B>ב,יב</B> וישאו את עיניהם מרחוק ולא הכירוהו, וישאו קולם ויבכו; ויקרעו איש מעילו, ויזרקו עפר על ראשיהם השמיימה. 
<B>ב,יג</B> ויישבו איתו לארץ, שבעת ימים ושבעת לילות; ואין דובר אליו, דבר--כי ראו, כי גדל הכאב מאוד. 
<B>ג,א</B> אחרי כן, פתח איוב את פיהו, ויקלל, את יומו.  {פ}</P>

<P><B>ג,ב</B>                  ויען איוב, ויאמר.<BR>
<B>ג,ג</B>  יאבד יום, איוולד בו;    והלילה אמר, הורה גבר.<BR>
<B>ג,ד</B>  היום ההוא,    יהי-חושך:<BR>אל-ידרשהו אלוה ממעל;    ואל-תופע עליו נהרה.<BR>
<B>ג,ה</B>  יגאלוהו, חושך וצלמוות--תשכון-עליו עננה;    יבעתוהו, כמרירי יום.<BR>
<B>ג,ו</B>  הלילה ההוא,    ייקחהו-אופל:<BR>אל-ייחד, בימי שנה;    במספר ירחים, אל-יבוא.<BR>
<B>ג,ז</B>  הנה הלילה ההוא, יהי גלמוד;    אל-תבוא רננה בו.<BR>
<B>ג,ח</B>  ייקבוהו אוררי-יום;    העתידים, עורר לוויתן.<BR>
<B>ג,ט</B>  יחשכו, כוכבי נשפו:    יקו-לאור ואין; ואל-יראה, בעפעפי-שחר.<BR>
<B>ג,י</B>  כי לא סגר, דלתי בטני;    ויסתר עמל, מעיניי.<BR>
<B>ג,יא</B>  למה לא מרחם אמות;    מבטן יצאתי ואגווע.<BR>
<B>ג,יב</B>  מדוע, קידמוני ברכיים;    ומה-שדיים, כי אינק.<BR>
<B>ג,יג</B>  כי-עתה, שכבתי ואשקוט;    ישנתי, אז ינוח לי.<BR>
<B>ג,יד</B>  עם-מלכים, ויועצי ארץ;    הבונים חורבות למו.<BR>
<B>ג,טו</B>  או עם-שרים, זהב להם;    הממלאים בתיהם כסף.<BR>
<B>ג,טז</B>  או כנפל טמון, לא אהיה;    כעוללים, לא-ראו אור.<BR>
<B>ג,יז</B>  שם רשעים, חדלו רוגז;    ושם ינוחו, יגיעי כוח.<BR>
<B>ג,יח</B>  יחד, אסירים שאננו;    לא שמעו, קול נוגש.<BR>
<B>ג,יט</B>  קטון וגדול, שם הוא;    ועבד, חופשי מאדוניו.<BR>
<B>ג,כ</B>  למה ייתן לעמל אור;    וחיים, למרי נפש.<BR>
<B>ג,כא</B>  המחכים למוות ואיננו;    ויחפרוהו, ממטמונים.<BR>
<B>ג,כב</B>  השמחים אלי-גיל--    ישישו, כי ימצאו-קבר.<BR>
<B>ג,כג</B>  לגבר, אשר-דרכו נסתרה;    ויסך אלוה בעדו.<BR>
<B>ג,כד</B>  כי-לפני לחמי, אנחתי תבוא;    וייתכו כמים, שאגותיי.<BR>
<B>ג,כה</B>  כי פחד פחדתי, ויאתייני;    ואשר יגורתי, יבוא לי.<BR>
<B>ג,כו</B>  לא שלוותי, ולא שקטתי ולא-נחתי;    ויבוא רוגז.<BR>
<B>ד,א</B>                  ויען, אליפז התימני; ויאמר.<BR>
<B>ד,ב</B>  הניסה דבר אליך תלאה;    ועצור במילין, מי יוכל.<BR>
<B>ד,ג</B>  הנה, ייסרת רבים;    וידיים רפות תחזק.<BR>
<B>ד,ד</B>  כושל, יקימון מיליך;    וברכיים כורעות תאמץ.<BR>
<B>ד,ה</B>  כי עתה, תבוא אליך ותלא;    תיגע עדיך, ותיבהל.<BR>
<B>ד,ו</B>  הלוא יראתך, כסלתך;    תקוותך, ותום דרכיך.<BR>
<B>ד,ז</B>  זכור-נא--מי הוא נקי אבד;    ואיפה, ישרים נכחדו.<BR>
<B>ד,ח</B>  כאשר ראיתי, חורשי אוון;    וזורעי עמל יקצרוהו.<BR>
<B>ד,ט</B>  מנשמת אלוה יאבדו;    ומרוח אפו יכלו.<BR>
<B>ד,י</B>  שאגת אריה, וקול שחל;    ושיני כפירים ניתעו.<BR>
<B>ד,יא</B>  ליש, אובד מבלי-טרף;    ובני לביא, יתפרדו.<BR>
<B>ד,יב</B>  ואליי, דבר יגונב;    ותיקח אוזני, שמץ מנהו.<BR>
<B>ד,יג</B>  בשעיפים, מחזיונות לילה;    בנפול תרדמה, על-אנשים.<BR>
<B>ד,יד</B>  פחד קראני, ורעדה;    ורוב עצמותיי הפחיד.<BR>
<B>ד,טו</B>  ורוח, על-פניי יחלוף;    תסמר, שערת בשרי.<BR>
<B>ד,טז</B>  יעמוד, ולא אכיר מראהו--    תמונה, לנגד עיניי;<BR>דממה וקול    אשמע.<BR>
<B>ד,יז</B>  האנוש, מאלוה יצדק;    אם מעושהו, יטהר-גבר.<BR>
<B>ד,יח</B>  הן בעבדיו, לא יאמין;    ובמלאכיו, ישים תוהלה.<BR>
<B>ד,יט</B>  אף, שוכני בתי-חומר--אשר-בעפר יסודם:    ידכאום, לפני-עש.<BR>
<B>ד,כ</B>  מבוקר לערב יוכתו;    מבלי משים, לנצח יאבדו.<BR>
<B>ד,כא</B>  הלוא-ניסע יתרם בם;    ימותו, ולא בחכמה.<BR>
<B>ה,א</B>  קרא-נא, היש עונך;    ואל-מי מקדושים תפנה.<BR>
<B>ה,ב</B>  כי-לאוויל, יהרוג-כעש;    ופותה, תמית קנאה.<BR>
<B>ה,ג</B>  אני-ראיתי, אוויל משריש;    ואקוב נווהו פתאום.<BR>
<B>ה,ד</B>  ירחקו בניו מישע;    ויידכאו בשער, ואין מציל.<BR>
<B>ה,ה</B>  אשר קצירו, רעב יאכל--ואל-מצינים ייקחהו;    ושאף צמים חילם.<BR>
<B>ה,ו</B>  כי, לא-ייצא מעפר אוון;    ומאדמה, לא-יצמח עמל.<BR>
<B>ה,ז</B>  כי-אדם, לעמל יולד;    ובני-רשף, יגביהו עוף.<BR>
<B>ה,ח</B>  אולם--אני, אדרוש אל-אל;    ואל-אלוהים, אשים דברתי.<BR>
<B>ה,ט</B>  עושה גדולות, ואין חקר;    נפלאות, עד-אין מספר.<BR>
<B>ה,י</B>  הנותן מטר, על-פני-ארץ;    ושולח מים, על-פני חוצות.<BR>
<B>ה,יא</B>  לשום שפלים למרום;    וקודרים, שגבו ישע.<BR>
<B>ה,יב</B>  מפר, מחשבות ערומים;    ולא-תעשינה ידיהם, תושייה.<BR>
<B>ה,יג</B>  לוכד חכמים בעורמם;    ועצת נפתלים נמהרה.<BR>
<B>ה,יד</B>  יומם יפגשו-חושך;    וכלילה, ימששו בצוהריים.<BR>
<B>ה,טו</B>  ויושע מחרב, מפיהם;    ומיד חזק אביון.<BR>
<B>ה,טז</B>  ותהי לדל תקווה;    ועולתה, קפצה פיה.<BR>
<B>ה,יז</B>  הנה אשרי אנוש, יוכיחנו אלוה;    ומוסר שדיי, אל-תמאס.<BR>
<B>ה,יח</B>  כי הוא יכאיב ויחבש;    ימחץ, וידיו תרפינה.<BR>
<B>ה,יט</B>  בשש צרות, יצילך;    ובשבע, לא-ייגע בך רע.<BR>
<B>ה,כ</B>  ברעב, פדך ממוות;    ובמלחמה, מידי חרב.<BR>
<B>ה,כא</B>  בשוט לשון, תיחבא;    ולא-תירא משוד, כי יבוא.<BR>
<B>ה,כב</B>  לשוד ולכפן תשחק;    ומחית הארץ, אל-תירא.<BR>
<B>ה,כג</B>  כי עם-אבני השדה בריתך;    וחית השדה, הושלמה-לך.<BR>
<B>ה,כד</B>  וידעת, כי-שלום אוהלך;    ופקדת נווך, ולא תחטא.<BR>
<B>ה,כה</B>  וידעת, כי-רב זרעך;    וצאצאיך, כעשב הארץ.<BR>
<B>ה,כו</B>  תבוא בכלח אלי-קבר;    כעלות גדיש בעיתו.<BR>
<B>ה,כז</B>  הנה-זאת חקרנוה כן-היא;    שמענה, ואתה דע-לך.<BR>
<B>ו,א</B>                  ויען איוב, ויאמר.<BR>
<B>ו,ב</B>  לו--שקול יישקל כעשי;    והוותי, במאזניים ישאו-יחד.<BR>
<B>ו,ג</B>  כי-עתה--מחול ימים יכבד;    על-כן, דבריי לעו.<BR>
<B>ו,ד</B>  כי חיצי שדיי, עימדי--אשר חמתם, שותה רוחי;    ביעותי אלוה יערכוני.<BR>
<B>ו,ה</B>  הינהק-פרא עלי-דשא;    אם יגעה-שור, על-בלילו.<BR>
<B>ו,ו</B>  הייאכל תפל, מבלי-מלח;    אם-יש-טעם, בריר חלמות.<BR>
<B>ו,ז</B>  מאנה לנגוע נפשי;    המה, כדווי לחמי.<BR>
<B>ו,ח</B>  מי-ייתן, תבוא שאלתי;    ותקוותי, ייתן אלוה.<BR>
<B>ו,ט</B>  ויואל אלוה, וידכאני;    יתר ידו, ויבצעני.<BR>
<B>ו,י</B>  ותהי-עוד, נחמתי--    ואסלדה בחילה, לא יחמול:<BR>כי-לא כיחדתי,    אמרי קדוש.<BR>
<B>ו,יא</B>  מה-כוחי כי-אייחל;    ומה-קיצי, כי-אאריך נפשי.<BR>
<B>ו,יב</B>  אם-כוח אבנים כוחי;    אם-בשרי נחוש.<BR>
<B>ו,יג</B>  האם אין עזרתי בי;    ותושייה, נידחה ממני.<BR>
<B>ו,יד</B>  למס מריעהו חסד;    ויראת שדיי יעזוב.<BR>
<B>ו,טו</B>  אחיי, בגדו כמו-נחל;    כאפיק נחלים יעבורו.<BR>
<B>ו,טז</B>  הקודרים מני-קרח;    עלימו, יתעלם-שלג.<BR>
<B>ו,יז</B>  בעת יזורבו נצמתו;    בחומו, נדעכו ממקומם.<BR>
<B>ו,יח</B>  יילפתו, אורחות דרכם;    יעלו בתוהו ויאבדו.<BR>
<B>ו,יט</B>  הביטו, אורחות תמא;    הליכות שבא, קיוו-למו.<BR>
<B>ו,כ</B>  בושו כי-בטח;    באו עדיה, ויחפרו.<BR>
<B>ו,כא</B>  כי-עתה, הייתם לא;    תראו חתת, ותיראו.<BR>
<B>ו,כב</B>  הכי-אמרתי, הבו לי;    ומכוחכם, שיחדו בעדי.<BR>
<B>ו,כג</B>  ומלטוני מיד-צר;    ומיד עריצים תפדוני.<BR>
<B>ו,כד</B>  הורוני, ואני אחריש;    ומה-שגיתי, הבינו לי.<BR>
<B>ו,כה</B>  מה-נמרצו אמרי-יושר;    ומה-יוכיח הוכח מכם.<BR>
<B>ו,כו</B>  הלהוכח מילים תחשובו;    ולרוח, אמרי נואש.<BR>
<B>ו,כז</B>  אף-על-יתום תפילו;    ותכרו, על-ריעכם.<BR>
<B>ו,כח</B>  ועתה, הואילו פנו-בי;    ועל-פניכם, אם-אכזב.<BR>
<B>ו,כט</B>  שובו-נא, אל-תהי עוולה;    ושובו עוד, צדקי-בה.<BR>
<B>ו,ל</B>  היש-בלשוני עוולה;    אם-חיכי, לא-יבין הוות.<BR>
<B>ז,א</B>  הלוא-צבא לאנוש עלי-ארץ;    וכימי שכיר ימיו.<BR>
<B>ז,ב</B>  כעבד ישאף-צל;    וכשכיר, יקווה פועלו.<BR>
<B>ז,ג</B>  כן הונחלתי לי, ירחי-שוא;    ולילות עמל, מינו-לי.<BR>
<B>ז,ד</B>  אם-שכבתי--    ואמרתי, מתיי אקום ומידד-ערב;<BR>ושבעתי נדודים    עדי-נשף.<BR>
<B>ז,ה</B>  לבש בשרי רימה, ו<SMALL>ג</SMALL>וש עפר;    עורי רגע, ויימאס.<BR>
<B>ז,ו</B>  ימיי קלו, מני-ארג;    ויכלו, באפס תקווה.<BR>
<B>ז,ז</B>  זכור, כי-רוח חיי;    לא-תשוב עיני, לראות טוב.<BR>
<B>ז,ח</B>  לא-תשורני, עין רואי;    עיניך בי ואינני.<BR>
<B>ז,ט</B>  כלה ענן, וילך;    כן יורד שאול, לא יעלה.<BR>
<B>ז,י</B>  לא-ישוב עוד לביתו;    ולא-יכירנו עוד מקומו.<BR>
<B>ז,יא</B>  גם-אני,    לא אחשוך-פי:<BR>אדברה, בצר רוחי;    אשיחה, במר נפשי.<BR>
<B>ז,יב</B>  הים-אני, אם-תנין:    כי-תשים עליי משמר.<BR>
<B>ז,יג</B>  כי-אמרתי, תנחמני ערשי;    יישא בשיחי, משכבי.<BR>
<B>ז,יד</B>  וחיתתני בחלומות;    ומחזיונות תבעתני.<BR>
<B>ז,טו</B>  ותבחר מחנק נפשי;    מוות, מעצמותיי.<BR>
<B>ז,טז</B>  מאסתי, לא-לעולם אחיה;    חדל ממני, כי-הבל ימיי.<BR>
<B>ז,יז</B>  מה-אנוש, כי תגדלנו;    וכי-תשית אליו ליבך.<BR>
<B>ז,יח</B>  ותפקדנו לבקרים;    לרגעים, תבחננו.<BR>
<B>ז,יט</B>  כמה, לא-תשעה ממני;    לא-תרפני, עד-בלעי רוקי.<BR>
<B>ז,כ</B>  חטאתי, מה אפעל לך--    נוצר האדם:<BR>למה שמתני למפגע לך;    ואהיה עליי למשא.<BR>
<B>ז,כא</B>  ומה, לא-תישא פשעי--    ותעביר את-עווני:<BR>כי-עתה, לעפר אשכב;    ושיחרתני ואינני.<BR>
<B>ח,א</B>                  ויען, בלדד השוחי; ויאמר.<BR>
<B>ח,ב</B>  עד-אן, תמלל-אלה;    ורוח כביר, אמרי-פיך.<BR>
<B>ח,ג</B>  האל, יעוות משפט;    ואם-שדיי, יעוות-צדק.<BR>
<B>ח,ד</B>  אם-בניך חטאו-לו;    וישלחם, ביד-פשעם.<BR>
<B>ח,ה</B>  אם-אתה, תשחר אל-אל;    ואל-שדיי, תתחנן.<BR>
<B>ח,ו</B>  אם-זך וישר, אתה:    כי-עתה, יעיר עליך; ושילם, נוות צדקך.<BR>
<B>ח,ז</B>  והיה ראשיתך מצער;    ואחריתך, ישגה מאוד.<BR>
<B>ח,ח</B>  כי-שאל-נא, לדור ראשון;    וכונן, לחקר אבותם.<BR>
<B>ח,ט</B>  כי-תמול אנחנו, ולא נדע:    כי צל ימינו עלי-ארץ.<BR>
<B>ח,י</B>  הלוא-הם יורוך, יאמרו לך;    ומליבם, יוציאו מילים.<BR>
<B>ח,יא</B>  היגאה-גומא, בלא ביצה;    ישגה-אחו בלי-מים.<BR>
<B>ח,יב</B>  עודנו באיבו, לא ייקטף;    ולפני כל-חציר ייבש.<BR>
<B>ח,יג</B>  כן--אורחות, כל-שוכחי אל;    ותקוות חנף תאבד.<BR>
<B>ח,יד</B>  אשר-יקוט כסלו;    ובית עכביש, מבטחו.<BR>
<B>ח,טו</B>  יישען על-ביתו, ולא יעמוד;    יחזיק בו, ולא יקום.<BR>
<B>ח,טז</B>  רטוב הוא, לפני-שמש;    ועל גנתו, יונקתו תצא.<BR>
<B>ח,יז</B>  על-גל, שורשיו יסובכו;    בית אבנים יחזה.<BR>
<B>ח,יח</B>  אם-יבלענו ממקומו;    וכיחש בו, לא ראיתיך.<BR>
<B>ח,יט</B>  הן-הוא, משוש דרכו;    ומעפר, אחר יצמחו.<BR>
<B>ח,כ</B>  הן-אל, לא ימאס-תם;    ולא-יחזיק, ביד-מרעים.<BR>
<B>ח,כא</B>  עד-ימלא שחוק פיך;    ושפתיך תרועה.<BR>
<B>ח,כב</B>  שונאיך ילבשו-בושת;    ואוהל רשעים איננו.<BR>
<B>ט,א</B>                  ויען איוב, ויאמר.<BR>
<B>ט,ב</B>  אומנם, ידעתי כי-כן;    ומה-יצדק אנוש עם-אל.<BR>
<B>ט,ג</B>  אם-יחפוץ, לריב עימו--    לא-יעננו, אחת מני-אלף.<BR>
<B>ט,ד</B>  חכם לבב, ואמיץ כוח--    מי-הקשה אליו, וישלם.<BR>
<B>ט,ה</B>  המעתיק הרים, ולא ידעו--    אשר הפכם באפו.<BR>
<B>ט,ו</B>  המרגיז ארץ, ממקומה;    ועמודיה, יתפלצון.<BR>
<B>ט,ז</B>  האומר לחרס, ולא יזרח;    ובעד כוכבים יחתום.<BR>
<B>ט,ח</B>  נוטה שמיים לבדו;    ודורך, על-במותי ים.<BR>
<B>ט,ט</B>  עושה-עש, כסיל וכימה;    וחדרי תימן.<BR>
<B>ט,י</B>  עושה גדולות, עד-אין חקר;    ונפלאות, עד-אין מספר.<BR>
<B>ט,יא</B>  הן יעבור עליי, ולא אראה;    ויחלוף, ולא-אבין לו.<BR>
<B>ט,יב</B>  הן יחתוף, מי ישיבנו;    מי-יאמר אליו, מה-תעשה.<BR>
<B>ט,יג</B>  אלוה, לא-ישיב אפו;    תחתיו שחחו, עוזרי רהב.<BR>
<B>ט,יד</B>  אף, כי-אנוכי אעננו;    אבחרה דבריי עימו.<BR>
<B>ט,טו</B>  אשר אם-צדקתי, לא אענה;    למשופטי, אתחנן.<BR>
<B>ט,טז</B>  אם-קראתי ויענני--    לא-אאמין, כי-יאזין קולי.<BR>
<B>ט,יז</B>  אשר-בשערה ישופני;    והרבה פצעיי חינם.<BR>
<B>ט,יח</B>  לא-ייתנני, השב רוחי:    כי ישביעני, ממרורים.<BR>
<B>ט,יט</B>  אם-לכוח אמיץ הנה;    ואם-למשפט, מי יועידני.<BR>
<B>ט,כ</B>  אם-אצדק, פי ירשיעני;    תם-אני, ויעקשני.<BR>
<B>ט,כא</B>  תם-אני, לא-אדע נפשי;    אמאס חיי.<BR>
<B>ט,כב</B>  אחת, היא:    על-כן אמרתי--תם ורשע, הוא מכלה.<BR>
<B>ט,כג</B>  אם-שוט, ימית פתאום--    למסת נקיים ילעג.<BR>
<B>ט,כד</B>  ארץ, ניתנה ביד-רשע--    פני-שופטיה יכסה;<BR>אם-לא איפוא    מי-הוא.<BR>
<B>ט,כה</B>  וימיי קלו, מני-רץ;    ברחו, לא-ראו טובה.<BR>
<B>ט,כו</B>  חלפו, עם-אונייות אבה;    כנשר, יטוש עלי-אוכל.<BR>
<B>ט,כז</B>  אם-אומרי, אשכחה שיחי;    אעזבה פניי ואבליגה.<BR>
<B>ט,כח</B>  יגורתי כל-עצבותיי;    ידעתי, כי-לא תנקני.<BR>
<B>ט,כט</B>  אנוכי ארשע;    למה-זה, הבל איגע.<BR>
<B>ט,ל</B>  אם-התרחצתי במי-שלג;    והזיכותי, בבור כפיי.<BR>
<B>ט,לא</B>  אז, בשחת תטבלני;    ותיעבוני, שלמותיי.<BR>
<B>ט,לב</B>  כי-לא-איש כמוני אעננו;    נבוא יחדיו, במשפט.<BR>
<B>ט,לג</B>  לא יש-בינינו מוכיח--    ישת ידו על-שנינו.<BR>
<B>ט,לד</B>  יסר מעליי שב<BIG>ט</BIG>ו;    ואימתו, אל-תבעתני.<BR>
<B>ט,לה</B>  אדברה, ולא איראנו:    כי לא-כן אנוכי, עימדי.<BR>
<B>י,א</B>  נקטה נפשי, בחיי:    אעזבה עליי שיחי; אדברה, במר נפשי.<BR>
<B>י,ב</B>  אומר אל-אלוה, אל-תרשיעני;    הודיעני, על מה-תריבני.<BR>
<B>י,ג</B>  הטוב לך, כי תעשוק--כי-תמאס, יגיע כפיך;    ועל-עצת רשעים הופעת.<BR>
<B>י,ד</B>  העיני בשר לך:    אם-כראות אנוש תראה.<BR>
<B>י,ה</B>  הכימי אנוש ימיך:    אם-שנותיך, כימי גבר.<BR>
<B>י,ו</B>  כי-תבקש לעווני;    ולחטאתי תדרוש.<BR>
<B>י,ז</B>  על-דעתך, כי-לא ארשע;    ואין מידך מציל.<BR>
<B>י,ח</B>  ידיך עיצבוני, ויעשוני;    יחד סביב, ותבלעני.<BR>
<B>י,ט</B>  זכור-נא, כי-כחומר עשיתני;    ואל-עפר תשיבני.<BR>
<B>י,י</B>  הלוא כחלב, תתיכני;    וכגבינה, תקפיאני.<BR>
<B>י,יא</B>  עור ובשר, תלבישני;    ובעצמות וגידים, תשוככני.<BR>
<B>י,יב</B>  חיים וחסד, עשית עימדי;    ופקודתך, שמרה רוחי.<BR>
<B>י,יג</B>  ואלה, צפנת בלבבך;    ידעתי, כי-זאת עימך.<BR>
<B>י,יד</B>  אם-חטאתי ושמרתני;    ומעווני, לא תנקני.<BR>
<B>י,טו</B>  אם רשעתי, אלליי לי--    וצדקתי, לא-אשא ראשי;<BR>שבע קלון,    וראה עוניי.<BR>
<B>י,טז</B>  ויגאה, כשחל תצודני;    ותשוב, תתפלא-בי.<BR>
<B>י,יז</B>  תחדש עדיך, נגדי, ותרב כעשך, עימדי;    חליפות וצבא עימי.<BR>
<B>י,יח</B>  ולמה מרחם, הוצאתני;    אגווע, ועין לא-תראני.<BR>
<B>י,יט</B>  כאשר לא-הייתי אהיה;    מבטן, לקבר אובל.<BR>
<B>י,כ</B>  הלוא-מעט ימיי וחדל;    ושית ממני, ואבליגה מעט.<BR>
<B>י,כא</B>  בטרם אלך, ולא אשוב--    אל-ארץ חושך וצלמוות.<BR>
<B>י,כב</B>  ארץ עפתה, כמו אופל--צלמוות, ולא סדרים;    ותופע כמו-אופל.<BR>
<B>יא,א</B>                  ויען, צופר הנעמתי; ויאמר.<BR>
<B>יא,ב</B>  הרוב דברים, לא ייענה;    ואם-איש שפתיים יצדק.<BR>
<B>יא,ג</B>  בדיך, מתים יחרישו;    ותלעג, ואין מכלים.<BR>
<B>יא,ד</B>  ותאמר, זך לקחי;    ובר, הייתי בעיניך.<BR>
<B>יא,ה</B>  ואולם--מי ייתן אלוה דבר;    ויפתח שפתיו עימך.<BR>
<B>יא,ו</B>  ויגד-לך, תעלומות חכמה--    כי-כפליים לתושייה:<BR>ודע--    כי-ישה לך אלוה, מעוונך.<BR>
<B>יא,ז</B>  החקר אלוה תמצא;    אם עד-תכלית שדיי תמצא.<BR>
<B>יא,ח</B>  גובהי שמיים, מה-תפעל;    עמוקה משאול, מה-תדע.<BR>
<B>יא,ט</B>  ארוכה מארץ מידה;    ורחבה, מני-ים.<BR>
<B>יא,י</B>  אם-יחלוף ויסגיר;    ויקהיל, ומי ישיבנו.<BR>
<B>יא,יא</B>  כי-הוא, ידע מתי-שוא;    וירא-אוון, ולא יתבונן.<BR>
<B>יא,יב</B>  ואיש נבוב, יילבב;    ועיר פרא, אדם ייוולד.<BR>
<B>יא,יג</B>  אם-אתה, הכינות ליבך;    ופרשת אליו כפיך.<BR>
<B>יא,יד</B>  אם-אוון בידך, הרחיקהו;    ואל-תשכן באוהליך עוולה.<BR>
<B>יא,טו</B>  כי-אז, תישא פניך ממום;    והיית מוצק, ולא תירא.<BR>
<B>יא,טז</B>  כי-אתה, עמל תשכח;    כמים עברו תזכור.<BR>
<B>יא,יז</B>  ומצוהריים, יקום חלד;    תעופה, כבוקר תהיה.<BR>
<B>יא,יח</B>  ובטחת, כי-יש תקווה;    וחפרת, לבטח תשכב.<BR>
<B>יא,יט</B>  ורבצת, ואין מחריד;    וחילו פניך רבים.<BR>
<B>יא,כ</B>  ועיני רשעים, תכלינה:    ומנוס, אבד מנהם; ותקוותם, מפח-נפש.<BR>
<B>יב,א</B>                  ויען איוב, ויאמר.<BR>
<B>יב,ב</B>  אומנם, כי אתם-עם;    ועימכם, תמות חכמה.<BR>
<B>יב,ג</B>  גם-לי לבב, כמוכם--לא-נופל אנוכי מכם;    ואת-מי-אין כמו-אלה.<BR>
<B>יב,ד</B>  שחוק לריעהו, אהיה--קורא לאלוה, ויענהו;    שחוק, צדיק תמים.<BR>
<B>יב,ה</B>  לפיד בוז, לעשתות שאנן--    נכון, למועדי רגל.<BR>
<B>יב,ו</B>  ישליו אוהלים, לשודדים, ובטוחות, למרגיזי אל--    לאשר הביא אלוה בידו.<BR>
<B>יב,ז</B>  ואולם--שאל-נא בהמות ותורך;    ועוף השמיים, ויגד-לך.<BR>
<B>יב,ח</B>  או שיח לארץ ותורך;    ויספרו לך, דגי הים.<BR>
<B>יב,ט</B>  מי, לא-ידע בכל-אלה:    כי יד-יהוה, עשתה זאת.<BR>
<B>יב,י</B>  אשר בידו, נפש כל-חי;    ורוח, כל-בשר-איש.<BR>
<B>יב,יא</B>  הלוא-אוזן, מילין תבחן;    וחיך, אוכל יטעם-לו.<BR>
<B>יב,יב</B>  בישישים חכמה;    ואורך ימים תבונה.<BR>
<B>יב,יג</B>  עימו, חכמה וגבורה;    לו, עצה ותבונה.<BR>
<B>יב,יד</B>  הן יהרוס, ולא ייבנה;    יסגור על-איש, ולא ייפתח.<BR>
<B>יב,טו</B>  הן יעצור במים וייבשו;    וישלחם, ויהפכו ארץ.<BR>
<B>יב,טז</B>  עימו, עוז ותושייה;    לו, שוגג ומשגה.<BR>
<B>יב,יז</B>  מוליך יועצים שולל;    ושופטים יהולל.<BR>
<B>יב,יח</B>  מוסר מלכים פיתח;    ויאסור איזור, במותניהם.<BR>
<B>יב,יט</B>  מוליך כוהנים שולל;    ואיתנים יסלף.<BR>
<B>יב,כ</B>  מסיר שפה, לנאמנים;    וטעם זקנים ייקח.<BR>
<B>יב,כא</B>  שופך בוז, על-נדיבים;    ומזיח אפיקים ריפה.<BR>
<B>יב,כב</B>  מגלה עמוקות, מני-חושך;    ויוצא לאור צלמוות.<BR>
<B>יב,כג</B>  משגיא לגויים, ויאבדם;    שוטח לגויים, וינחם.<BR>
<B>יב,כד</B>  מסיר--לב, ראשי עם-הארץ;    ויתעם, בתוהו לא-דרך.<BR>
<B>יב,כה</B>  ימששו-חושך ולא-אור;    ויתעם, כשיכור.<BR>
<B>יג,א</B>  הן-כול, ראתה עיני;    שמעה אוזני, ותבן לה.<BR>
<B>יג,ב</B>  כדעתכם, ידעתי גם-אני:    לא-נופל אנוכי מכם.<BR>
<B>יג,ג</B>  אולם--אני, אל-שדיי אדבר;    והוכח אל-אל אחפץ.<BR>
<B>יג,ד</B>  ואולם, אתם טופלי-שקר;    רופאי אליל כולכם.<BR>
<B>יג,ה</B>  מי-ייתן, החרש תחרישון;    ותהי לכם לחכמה.<BR>
<B>יג,ו</B>  שמעו-נא תוכחתי;    וריבות שפתיי הקשיבו.<BR>
<B>יג,ז</B>  הלאל, תדברו עוולה;    ולו, תדברו רמייה.<BR>
<B>יג,ח</B>  הפניו תישאון;    אם-לאל תריבון.<BR>
<B>יג,ט</B>  הטוב, כי-יחקור אתכם;    אם-כהתל באנוש, תהתלו בו.<BR>
<B>יג,י</B>  הוכח יוכיח אתכם--    אם-בסתר, פנים תישאון.<BR>
<B>יג,יא</B>  הלוא שאתו, תבעת אתכם;    ופחדו, ייפול עליכם.<BR>
<B>יג,יב</B>  זכרוניכם, משלי-אפר;    לגבי-חומר, גביכם.<BR>
<B>יג,יג</B>  החרישו ממני, ואדברה-אני;    ויעבור עליי מה.<BR>
<B>יג,יד</B>  על-מה, אשא בשרי בשיניי;    ונפשי, אשים בכפי.<BR>
<B>יג,טו</B>  הן יקטלני, לו אייחל;    אך-דרכיי, אל-פניו אוכיח.<BR>
<B>יג,טז</B>  גם-הוא-לי לישועה:    כי-לא לפניו, חנף יבוא.<BR>
<B>יג,יז</B>  שמעו שמוע, מילתי;    ואחוותי, באוזניכם.<BR>
<B>יג,יח</B>  הנה-נא, ערכתי משפט;    ידעתי, כי-אני אצדק.<BR>
<B>יג,יט</B>  מי-הוא, יריב עימדי:    כי-עתה אחריש ואגווע.<BR>
<B>יג,כ</B>  אך-שתיים, אל-תעש עימדי;    אז מפניך, לא איסתר.<BR>
<B>יג,כא</B>  כפך, מעליי הרחק;    ואימתך, אל-תבעתני.<BR>
<B>יג,כב</B>  וקרא, ואנוכי אענה;    או-אדבר, והשיבני.<BR>
<B>יג,כג</B>  כמה לי, עוונות וחטאות--    פשעי וחטאתי, הודיעני.<BR>
<B>יג,כד</B>  למה-פניך תסתיר;    ותחשבני לאויב לך.<BR>
<B>יג,כה</B>  העלה נידף תערוץ;    ואת-קש יבש תרדוף.<BR>
<B>יג,כו</B>  כי-תכתוב עליי מרורות;    ותורישני, עוונות נעוריי.<BR>
<B>יג,כז</B>  ותשם בסד, רגליי--    ותשמור כל-אורחותיי;<BR>על-שורשי רגליי,    תתחקה.<BR>
<B>יג,כח</B>  והוא, כרקב יבלה;    כבגד, אכלו עש.<BR>
<B>יד,א</B>  אדם, ילוד אישה--    קצר ימים, ושבע-רוגז.<BR>
<B>יד,ב</B>  כציץ יצא, ויימל;    ויברח כצל, ולא יעמוד.<BR>
<B>יד,ג</B>  אף-על-זה, פקחת עינך;    ואותי תביא במשפט עימך.<BR>
<B>יד,ד</B>  מי-ייתן טהור, מיטמא--    לא אחד.<BR>
<B>יד,ה</B>  אם חרוצים, ימיו--מספר-חודשיו איתך:    חוקיו עשית, ולא יעבור.<BR>
<B>יד,ו</B>  שעה מעליו ויחדל--    עד-ירצה, כשכיר יומו.<BR>
<B>יד,ז</B>  כי יש לעץ,    תקווה:<BR>אם-ייכרת, ועוד יחליף;    ויונקתו, לא תחדל.<BR>
<B>יד,ח</B>  אם-יזקין בארץ שורשו;    ובעפר, ימות גזעו.<BR>
<B>יד,ט</B>  מריח מים יפריח;    ועשה קציר כמו-נטע.<BR>
<B>יד,י</B>  וגבר ימות, ויחלש;    ויגווע אדם ואיו.<BR>
<B>יד,יא</B>  אזלו-מים, מני-ים;    ונהר, יחרב ויבש.<BR>
<B>יד,יב</B>  ואיש שכב,    ולא-יקום:<BR>עד-בלתי שמיים, לא יקיצו;    ולא-ייעורו, משנתם.<BR>
<B>יד,יג</B>  מי ייתן, בשאול תצפינני--    תסתירני, עד-שוב אפך;<BR>תשית לי חוק    ותזכרני.<BR>
<B>יד,יד</B>  אם-ימות גבר,    היחיה:<BR>כל-ימי צבאי אייחל--    עד-בוא, חליפתי.<BR>
<B>יד,טו</B>  תקרא, ואנוכי אענך;    למעשה ידיך תכסוף.<BR>
<B>יד,טז</B>  כי-עתה, צעדיי תספור;    לא-תשמור, על-חטאתי.<BR>
<B>יד,יז</B>  חתום בצרור פשעי;    ותטפול, על-עווני.<BR>
<B>יד,יח</B>  ואולם, הר-נופל ייבול;    וצור, יעתק ממקומו.<BR>
<B>יד,יט</B>  אבנים, שחקו מים--    תשטוף-ספיחיה עפר-ארץ;<BR>ותקוות אנוש    האבדת.<BR>
<B>יד,כ</B>  תתקפהו לנצח, ויהלוך;    משנה פניו, ותשלחהו.<BR>
<B>יד,כא</B>  יכבדו בניו, ולא יידע;    ויצערו, ולא-יבין למו.<BR>
<B>יד,כב</B>  אך-בשרו, עליו יכאב;    ונפשו, עליו תאבל.<BR>
<B>טו,א</B>                  ויען, אליפז התימני; ויאמר.<BR>
<B>טו,ב</B>  החכם, יענה דעת-רוח;    וימלא קדים בטנו.<BR>
<B>טו,ג</B>  הוכח בדבר, לא-יסכון;    ומילים, לא-יועיל בם.<BR>
<B>טו,ד</B>  אף-אתה, תפר יראה;    ותגרע שיחה, לפני-אל.<BR>
<B>טו,ה</B>  כי יאלף עוונך פיך;    ותבחר, לשון ערומים.<BR>
<B>טו,ו</B>  ירשיעך פיך ולא-אני;    ושפתיך, יענו-בך.<BR>
<B>טו,ז</B>  הראישון אדם, תיוולד;    ולפני גבעות חוללת.<BR>
<B>טו,ח</B>  הבסוד אלוה תשמע;    ותגרע אליך חכמה.<BR>
<B>טו,ט</B>  מה-ידעת, ולא נדע;    תבין, ולא-עימנו הוא.<BR>
<B>טו,י</B>  גם-שב גם-ישיש בנו--    כביר מאביך ימים.<BR>
<B>טו,יא</B>  המעט ממך, תנחומות אל;    ודבר, לאט עימך.<BR>
<B>טו,יב</B>  מה-ייקחך ליבך;    ומה-ירזמון עיניך.<BR>
<B>טו,יג</B>  כי-תשיב אל-אל רוחך;    והוצאת מפיך מילין.<BR>
<B>טו,יד</B>  מה-אנוש כי-יזכה;    וכי-יצדק, ילוד אישה.<BR>
<B>טו,טו</B>  הן בקדושיו, לא יאמין;    ושמיים, לא-זכו בעיניו.<BR>
<B>טו,טז</B>  אף, כי-נתעב ונאלח;    איש-שותה כמים עוולה.<BR>
<B>טו,יז</B>  אחווך שמע-לי;    וזה-חזיתי, ואספרה.<BR>
<B>טו,יח</B>  אשר-חכמים יגידו;    ולא כיחדו, מאבותם.<BR>
<B>טו,יט</B>  להם לבדם, ניתנה הארץ;    ולא-עבר זר בתוכם.<BR>
<B>טו,כ</B>  כל-ימי רשע, הוא מתחולל;    ומספר שנים, נצפנו לעריץ.<BR>
<B>טו,כא</B>  קול-פחדים באוזניו;    בשלום, שודד יבואנו.<BR>
<B>טו,כב</B>  לא-יאמין שוב, מני-חושך;    וצפוי הוא אלי-חרב.<BR>
<B>טו,כג</B>  נודד הוא ללחם איה;    ידע, כי-נכון בידו יום-חושך.<BR>
<B>טו,כד</B>  יבעתוהו, צר ומצוקה;    תתקפהו, כמלך עתיד לכידור.<BR>
<B>טו,כה</B>  כי-נטה אל-אל ידו;    ואל-שדיי, יתגבר.<BR>
<B>טו,כו</B>  ירוץ אליו בצוואר;    בעבי, גבי מגיניו.<BR>
<B>טו,כז</B>  כי-כיסה פניו בחלבו;    ויעש פימה עלי-כסל.<BR>
<B>טו,כח</B>  וישכון, ערים נכחדות--בתים, לא-יישבו למו:    אשר התעתדו לגלים.<BR>
<B>טו,כט</B>  לא-יעשר, ולא-יקום חילו;    ולא-ייטה לארץ מנלם.<BR>
<B>טו,ל</B>  לא-יסור, מני-חושך--יונקתו, תייבש שלהבת;    ויסור, ברוח פיו.<BR>
<B>טו,לא</B>  אל-יאמן בשוא נתעה:    כי-שוא, תהיה תמורתו.<BR>
<B>טו,לב</B>  בלא-יומו, תימלא;    וכיפתו, לא רעננה.<BR>
<B>טו,לג</B>  יחמוס כגפן בסרו;    וישלך כזית, ניצתו.<BR>
<B>טו,לד</B>  כי-עדת חנף גלמוד;    ואש, אכלה אוהלי-שוחד.<BR>
<B>טו,לה</B>  הרה עמל, וילוד אוון;    ובטנם, תכין מרמה.<BR>
<B>טז,א</B>                  ויען איוב, ויאמר.<BR>
<B>טז,ב</B>  שמעתי כאלה רבות;    מנחמי עמל כולכם.<BR>
<B>טז,ג</B>  הקץ לדברי-רוח;    או מה-ימריצך, כי תענה.<BR>
<B>טז,ד</B>  גם, אנוכי--    ככם אדברה:<BR>לו יש נפשכם, תחת נפשי--    אחבירה עליכם במילים;<BR>ואניעה עליכם,    במו ראשי.<BR>
<B>טז,ה</B>  אאמצכם במו-פי;    וניד שפתיי יחשוך.<BR>
<B>טז,ו</B>  אם-אדברה, לא-ייחשך כאבי;    ואחדלה, מה-מני יהלוך.<BR>
<B>טז,ז</B>  אך-עתה הלאני;    השימות, כל-עדתי.<BR>
<B>טז,ח</B>  ותקמטני, לעד היה;    ויקם בי כחשי, בפניי יענה.<BR>
<B>טז,ט</B>  אפו טרף, וישטמני--חרק עליי בשיניו;    צרי, ילטוש עיניו לי.<BR>
<B>טז,י</B>  פערו עליי, בפיהם--בחרפה, הכו לחיי;    יחד, עליי יתמלאון.<BR>
<B>טז,יא</B>  יסגירני אל, אל עוויל;    ועל-ידי רשעים ירטני.<BR>
<B>טז,יב</B>  שליו הייתי, ויפרפרני--    ואחז בעורפי, ויפצפצני;<BR>ויקימני לו,    למטרה.<BR>
<B>טז,יג</B>  יסובו עליי, רביו--    יפלח כליותיי, ולא יחמול;<BR>ישפוך לארץ,    מררתי.<BR>
<B>טז,יד</B>  יפרצני פרץ, על-פני-פר<SMALL>ץ</SMALL>;    ירוץ עליי כגיבור.<BR>
<B>טז,טו</B>  שק תפרתי, עלי גלדי;    ועוללתי בעפר קרני.<BR>
<B>טז,טז</B>  פניי חומרמרו, מני-בכי;    ועל עפעפיי צלמוות.<BR>
<B>טז,יז</B>  על, לא-חמס בכפיי;    ותפילתי זכה.<BR>
<B>טז,יח</B>  ארץ, אל-תכסי דמי;    ואל-יהי מקום, לזעקתי.<BR>
<B>טז,יט</B>  גם-עתה, הנה-בשמיים עדי;    ושהדי, במרומים.<BR>
<B>טז,כ</B>  מליציי ריעיי;    אל-אלוה, דלפה עיני.<BR>
<B>טז,כא</B>  ויוכח לגבר עם-אלוה;    ובן-אדם לריעהו.<BR>
<B>טז,כב</B>  כי-שנות מספר יאתיו;    ואורח לא-אשוב אהלוך.<BR>
<B>יז,א</B>  רוחי חובלה, ימיי נזעכו;    קברים לי.<BR>
<B>יז,ב</B>  אם-לא התולים, עימדי;    ובהמרותם, תלן עיני.<BR>
<B>יז,ג</B>  שימה-נא, עורבני עימך;    מי הוא, לידי ייתקע.<BR>
<B>יז,ד</B>  כי-ליבם, צפנת משכל;    על-כן, לא תרומם.<BR>
<B>יז,ה</B>  לחלק, יגיד ריעים;    ועיני בניו תכלינה.<BR>
<B>יז,ו</B>  והציגני, למשול עמים;    ותופת לפנים אהיה.<BR>
<B>יז,ז</B>  ותיכה מכעש עיני;    ויצוריי כצל כולם.<BR>
<B>יז,ח</B>  ישומו ישרים על-זאת;    ונקי, על-חנף יתעורר.<BR>
<B>יז,ט</B>  ויאחז צדיק דרכו;    וטהור-ידיים, יוסיף אומץ.<BR>
<B>יז,י</B>  ואולם--כולם תשובו, ובואו נא;    ולא-אמצא בכם חכם.<BR>
<B>יז,יא</B>  ימיי עברו, זימותיי ניתקו--    מורשי לבבי.<BR>
<B>יז,יב</B>  לילה, ליום ישימו;    אור, קרוב מפני-חושך.<BR>
<B>יז,יג</B>  אם-אקווה, שאול ביתי;    בחושך, ריפדתי יצועיי.<BR>
<B>יז,יד</B>  לשחת קראתי, אבי אתה;    אימי ואחותי, לרימה.<BR>
<B>יז,טו</B>  ואיה, איפוא תקוותי;    ותקוותי, מי ישורנה.<BR>
<B>יז,טז</B>  בדי שאול תרדנה;    אם-יחד על-עפר נחת.<BR>
<B>יח,א</B>                  ויען, בלדד השוחי; ויאמר.<BR>
<B>יח,ב</B>  עד-אנה, תשימון קנצי למילין;    תבינו, ואחר נדבר.<BR>
<B>יח,ג</B>  מדוע, נחשבנו כבהמה;    נטמינו, בעיניכם.<BR>
<B>יח,ד</B>  טורף נפשו, באפו:    הלמענך, תיעזב ארץ; ויעתק-צור, ממקומו.<BR>
<B>יח,ה</B>  גם אור רשעים ידעך;    ולא-ייגה, שביב אישו.<BR>
<B>יח,ו</B>  אור, חשך באוהלו;    ונרו, עליו ידעך.<BR>
<B>יח,ז</B>  ייצרו, צעדי אונו;    ותשליכהו עצתו.<BR>
<B>יח,ח</B>  כי-שולח ברשת ברגליו;    ועל-שבכה, יתהלך.<BR>
<B>יח,ט</B>  יאחז בעקב פח;    יחזק עליו צמים.<BR>
<B>יח,י</B>  טמון בארץ חבלו;    ומלכודתו, עלי נתיב.<BR>
<B>יח,יא</B>  סביב, ביעתוהו בלהות;    והפיצוהו לרגליו.<BR>
<B>יח,יב</B>  יהי-רעב אונו;    ואיד, נכון לצלעו.<BR>
<B>יח,יג</B>  יאכל, בדי עורו;    יאכל בדיו, בכור מוות.<BR>
<B>יח,יד</B>  יינתק מאוהלו, מבטחו;    ותצעידהו, למלך בלהות.<BR>
<B>יח,טו</B>  תשכון באוהלו, מבלילו;    יזורה על-נווהו גופרית.<BR>
<B>יח,טז</B>  מתחת, שורשיו ייבשו;    וממעל, יימל קצירו.<BR>
<B>יח,יז</B>  זכרו-אבד, מני-ארץ;    ולא-שם לו, על-פני-חוץ.<BR>
<B>יח,יח</B>  יהדפוהו, מאור אל-חושך;    ומתבל ינידוהו.<BR>
<B>יח,יט</B>  לא נין לו ולא-נכד בעמו;    ואין שריד, במגוריו.<BR>
<B>יח,כ</B>  על-יומו, נשמו אחרונים;    וקדמונים, אחזו שער.<BR>
<B>יח,כא</B>  אך-אלה, משכנות עוול;    וזה, מקום לא-ידע-אל.<BR>
<B>יט,א</B>                  ויען איוב, ויאמר.<BR>
<B>יט,ב</B>  עד-אנה, תוגיון נפשי;    ותדכאונני במילים.<BR>
<B>יט,ג</B>  זה עשר פעמים, תכלימוני;    לא-תבושו, תהכרו-לי.<BR>
<B>יט,ד</B>  ואף-אומנם שגיתי;    איתי, תלין משוגתי.<BR>
<B>יט,ה</B>  אם-אומנם, עליי תגדילו;    ותוכיחו עליי, חרפתי.<BR>
<B>יט,ו</B>  דעו-איפוא, כי-אלוה עיוותני;    ומצודו, עליי הקיף.<BR>
<B>יט,ז</B>  הן אצעק חמס, ולא איענה;    אשווע, ואין משפט.<BR>
<B>יט,ח</B>  אורחי גדר, ולא אעבור;    ועל נתיבותיי, חושך ישים.<BR>
<B>יט,ט</B>  כבודי, מעליי הפשיט;    ויסר, עטרת ראשי.<BR>
<B>יט,י</B>  ייתצני סביב, ואלך;    ויסע כעץ, תקוותי.<BR>
<B>יט,יא</B>  ויחר עליי אפו;    ויחשבני לו כצריו.<BR>
<B>יט,יב</B>  יחד, יבואו גדודיו--ויסולו עליי דרכם;    ויחנו סביב לאוהלי.<BR>
<B>יט,יג</B>  אחיי, מעליי הרחיק;    ויודעיי, אך-זרו ממני.<BR>
<B>יט,יד</B>  חדלו קרוביי;    ומיודעיי שכחוני.<BR>
<B>יט,טו</B>  גרי ביתי ואמהותיי, לזר תחשבוני;    נוכרי, הייתי בעיניהם.<BR>
<B>יט,טז</B>  לעבדי קראתי, ולא יענה;    במו-פי, אתחנן-לו.<BR>
<B>יט,יז</B>  רוחי, זרה לאשתי;    וחנותי, לבני בטני.<BR>
<B>יט,יח</B>  גם-עווילים, מאסו בי;    אקומה, וידברו-בי.<BR>
<B>יט,יט</B>  תעבוני, כל-מתי סודי;    וזה-אהבתי, נהפכו-בי.<BR>
<B>יט,כ</B>  בעורי ובבשרי, דבקה עצמי;    ואתמלטה, בעור שיניי.<BR>
<B>יט,כא</B>  חונוני חונוני אתם ריעיי:    כי יד-אלוה, נגעה בי.<BR>
<B>יט,כב</B>  למה, תרדפוני כמו-אל;    ומבשרי, לא תשבעו.<BR>
<B>יט,כג</B>  מי-ייתן איפוא, וייכתבון מיליי:    מי-ייתן בספר ויוחקו.<BR>
<B>יט,כד</B>  בעט-ברזל ועופרת--    לעד, בצור ייחצבון.<BR>
<B>יט,כה</B>  ואני ידעתי, גואלי חי;    ואחרון, על-עפר יקום.<BR>
<B>יט,כו</B>  ואחר עורי, ניקפו-זאת;    ומבשרי, אחזה אלוה.<BR>
<B>יט,כז</B>  אשר אני, אחזה-לי--ועיניי ראו ולא-זר:    כלו כליותיי בחיקי.<BR>
<B>יט,כח</B>  כי תאמרו, מה-נרדוף-לו;    ושורש דבר, נמצא-בי.<BR>
<B>יט,כט</B>  גורו לכם, מפני-חרב--כי-חמה, עוונות חרב:    למען תדעון שדון.<BR>
<B>כ,א</B>                  ויען, צופר הנעמתי; ויאמר.<BR>
<B>כ,ב</B>  לכן, שעיפיי ישיבוני;    ובעבור, חושי בי.<BR>
<B>כ,ג</B>  מוסר כלימתי אשמע;    ורוח, מבינתי יענני.<BR>
<B>כ,ד</B>  הזאת ידעת, מני-עד;    מני שים אדם עלי-ארץ.<BR>
<B>כ,ה</B>  כי רננת רשעים, מקרוב;    ושמחת חנף עדי-רגע.<BR>
<B>כ,ו</B>  אם-יעלה לשמיים שיאו;    וראשו, לעב יגיע.<BR>
<B>כ,ז</B>  כגללו, לנצח יאבד;    רואיו, יאמרו איו.<BR>
<B>כ,ח</B>  כחלום יעוף, ולא ימצאוהו;    ויודד, כחזיון לילה.<BR>
<B>כ,ט</B>  עין שזפתו, ולא תוסיף;    ולא-עוד, תשורנו מקומו.<BR>
<B>כ,י</B>  בניו, ירצו דלים;    וידיו, תשבנה אונו.<BR>
<B>כ,יא</B>  עצמותיו, מלאו עלומיו;    ועימו, על-עפר תשכב.<BR>
<B>כ,יב</B>  אם-תמתיק בפיו רעה--    יכחידנה, תחת לשונו.<BR>
<B>כ,יג</B>  יחמול עליה, ולא יעזבנה;    וימנענה, בתוך חיכו.<BR>
<B>כ,יד</B>  לחמו, במעיו נהפך;    מרורת פתנים בקרבו.<BR>
<B>כ,טו</B>  חיל בלע, ויקיאנו;    מבטנו, יורישנו אל.<BR>
<B>כ,טז</B>  ראש-פתנים יינק;    תהרגהו, לשון אפעה.<BR>
<B>כ,יז</B>  אל-ירא בפלגות--    נהרי נחלי, דבש וחמאה.<BR>
<B>כ,יח</B>  משיב יגע, ולא יבלע;    כחיל תמורתו, ולא יעלוס.<BR>
<B>כ,יט</B>  כי-ריצץ, עזב דלים;    בית גזל, ולא יבנהו.<BR>
<B>כ,כ</B>  כי, לא-ידע שליו בבטנו;    בחמודו, לא ימלט.<BR>
<B>כ,כא</B>  אין-שריד לאוכלו;    על-כן, לא-יחיל טובו.<BR>
<B>כ,כב</B>  במלאות שפקו, יצר לו;    כל-יד עמל תבואנו.<BR>
<B>כ,כג</B>  יהי, למלא בטנו--ישלח-בו, חרון אפו;    וימטר עלימו, בלחומו.<BR>
<B>כ,כד</B>  יברח, מנשק ברזל;    תחלפהו, קשת נחושה.<BR>
<B>כ,כה</B>  שלף, וייצא מגווה:    וברק, ממרורתו יהלוך; עליו אימים.<BR>
<B>כ,כו</B>  כל-חושך,    טמון לצפוניו:<BR>תאוכלהו, אש לא-נופח;    יירע שריד באוהלו.<BR>
<B>כ,כז</B>  יגלו שמיים עוונו;    וארץ, מתקוממה לו.<BR>
<B>כ,כח</B>  ייגל, יבול ביתו;    ניגרות, ביום אפו.<BR>
<B>כ,כט</B>  זה, חלק-אדם רשע--מאלוהים;    ונחלת אמרו מאל.<BR>
<B>כא,א</B>                  ויען איוב, ויאמר.<BR>
<B>כא,ב</B>  שמעו שמוע, מילתי;    ותהי-זאת, תנחומותיכם.<BR>
<B>כא,ג</B>  שאוני, ואנוכי אדבר;    ואחר דברי תלעיג.<BR>
<B>כא,ד</B>  האנוכי, לאדם שיחי;    ואם-מדוע, לא-תקצר רוחי.<BR>
<B>כא,ה</B>  פנו-אליי והשמו;    ושימו יד על-פה.<BR>
<B>כא,ו</B>  ואם-זכרתי ונבהלתי;    ואחז בשרי, פלצות.<BR>
<B>כא,ז</B>  מדוע, רשעים יחיו;    עתקו, גם-גברו חיל.<BR>
<B>כא,ח</B>  זרעם נכון לפניהם עימם;    וצאצאיהם, לעיניהם.<BR>
<B>כא,ט</B>  בתיהם שלום מפחד;    ולא שבט אלוה עליהם.<BR>
<B>כא,י</B>  שורו עיבר, ולא יגעיל;    תפלט פרתו, ולא תשכל.<BR>
<B>כא,יא</B>  ישלחו כצאן, עוויליהם;    וילדיהם, ירקדון.<BR>
<B>כא,יב</B>  ישאו, כתוף וכינור;    וישמחו, לקול עוגב.<BR>
<B>כא,יג</B>  יכלו בטוב ימיהם;    וברגע, שאול ייחתו.<BR>
<B>כא,יד</B>  ויאמרו לאל, סור ממנו;    ודעת דרכיך, לא חפצנו.<BR>
<B>כא,טו</B>  מה-שדיי כי-נעבדנו;    ומה-נועיל, כי נפגע-בו.<BR>
<B>כא,טז</B>  הן לא בידם טובם;    עצת רשעים, רחקה מני.<BR>
<B>כא,יז</B>  כמה, נר-רשעים ידעך--    ויבוא עלימו אידם;<BR>חבלים,    יחלק באפו.<BR>
<B>כא,יח</B>  יהיו, כתבן לפני-רוח;    וכמוץ, גנבתו סופה.<BR>
<B>כא,יט</B>  אלוה, יצפון-לבניו אונו;    ישלם אליו ויידע.<BR>
<B>כא,כ</B>  יראו עיניו כידו;    ומחמת שדיי ישתה.<BR>
<B>כא,כא</B>  כי מה-חפצו בביתו אחריו;    ומספר חודשיו חוצצו.<BR>
<B>כא,כב</B>  הלאל ילמד-דעת;    והוא, רמים ישפוט.<BR>
<B>כא,כג</B>  זה--ימות, בעצם תומו;    כולו, שלאנן ושליו.<BR>
<B>כא,כד</B>  עטיניו, מלאו חלב;    ומוח עצמותיו ישוקה.<BR>
<B>כא,כה</B>  וזה--ימות, בנפש מרה;    ולא-אכל, בטובה.<BR>
<B>כא,כו</B>  יחד, על-עפר ישכבו;    ורימה, תכסה עליהם.<BR>
<B>כא,כז</B>  הן ידעתי, מחשבותיכם;    ומזימות, עליי תחמוסו.<BR>
<B>כא,כח</B>  כי תאמרו, איה בית-נדיב;    ואיה, אוהל משכנות רשעים.<BR>
<B>כא,כט</B>  הלוא שאלתם, עוברי דרך;    ואותותם, לא תנכרו.<BR>
<B>כא,ל</B>  כי ליום איד, ייחשך רע;    ליום עברות יובלו.<BR>
<B>כא,לא</B>  מי-יגיד על-פניו דרכו;    והוא-עשה, מי ישלם-לו.<BR>
<B>כא,לב</B>  והוא, לקברות יובל;    ועל-גדיש ישקוד.<BR>
<B>כא,לג</B>  מתקו-לו, רגבי-נחל:    ואחריו, כל-אדם ימשוך; ולפניו, אין מספר.<BR>
<B>כא,לד</B>  ואיך, תנחמוני הבל;    ותשובותיכם, נשאר-מעל.<BR>
<B>כב,א</B>                  ויען, אליפז התימני; ויאמר.<BR>
<B>כב,ב</B>  הלאל יסכון-גבר--    כי-יסכון עלימו משכיל.<BR>
<B>כב,ג</B>  החפץ לשדיי, כי תצדק;    ואם-בצע, כי-תתם דרכיך.<BR>
<B>כב,ד</B>  המיראתך יוכיחך;    יבוא עימך, במשפט.<BR>
<B>כב,ה</B>  הלוא רעתך רבה;    ואין-קץ, לעוונותיך.<BR>
<B>כב,ו</B>  כי-תחבול אחיך חינם;    ובגדי ערומים תפשיט.<BR>
<B>כב,ז</B>  לא-מים, עייף תשקה;    ומרעב, תמנע-לחם.<BR>
<B>כב,ח</B>  ואיש זרוע, לו הארץ;    ונשוא פנים, יישב בה.<BR>
<B>כב,ט</B>  אלמנות, שילחת ריקם;    וזרועות יתומים ידוכא.<BR>
<B>כב,י</B>  על-כן, סביבותיך פחים;    ויבהלך, פחד פתאום.<BR>
<B>כב,יא</B>  או-חושך לא-תראה;    ושפעת-מים תכסך.<BR>
<B>כב,יב</B>  הלוא-אלוה, גובה שמיים;    וראה ראש כוכבים כי-רמו.<BR>
<B>כב,יג</B>  ואמרת, מה-ידע אל;    הבעד ערפל ישפוט.<BR>
<B>כב,יד</B>  עבים סתר-לו, ולא יראה;    וחוג שמיים, יתהלך.<BR>
<B>כב,טו</B>  האורח עולם תשמור--    אשר דרכו מתי-אוון.<BR>
<B>כב,טז</B>  אשר-קומטו ולא-עת;    נהר, יוצק יסודם.<BR>
<B>כב,יז</B>  האומרים לאל, סור ממנו;    ומה-יפעל שדיי למו.<BR>
<B>כב,יח</B>  והוא מילא בתיהם טוב;    ועצת רשעים, רחקה מני.<BR>
<B>כב,יט</B>  יראו צדיקים וישמחו;    ונקי, ילעג-למו.<BR>
<B>כב,כ</B>  אם-לא נכחד קימנו;    ויתרם, אכלה אש.<BR>
<B>כב,כא</B>  הסכן-נא עימו ושלם;    בהם, תבואתך טובה.<BR>
<B>כב,כב</B>  קח-נא מפיו תורה;    ושים אמריו, בלבבך.<BR>
<B>כב,כג</B>  אם-תשוב עד-שדיי, תיבנה;    תרחיק עוולה, מאוהלך.<BR>
<B>כב,כד</B>  ושית-על-עפר בצר;    וכצור נחלים אופיר.<BR>
<B>כב,כה</B>  והיה שדיי בצריך;    וכסף תועפות לך.<BR>
<B>כב,כו</B>  כי-אז, על-שדיי תתענג;    ותישא אל-אלוה פניך.<BR>
<B>כב,כז</B>  תעתיר אליו, וישמעך;    ונדריך תשלם.<BR>
<B>כב,כח</B>  ותגזר-אומר, ויקם לך;    ועל-דרכיך, נגה אור.<BR>
<B>כב,כט</B>  כי-השפילו, ותאמר גווה;    ושח עיניים יושיע.<BR>
<B>כב,ל</B>  ימלט אי-נקי;    ונמלט, בבור כפיך.<BR>
<B>כג,א</B>                  ויען איוב, ויאמר.<BR>
<B>כג,ב</B>  גם-היום, מרי שיחי;    ידי, כבדה על-אנחתי.<BR>
<B>כג,ג</B>  מי-ייתן ידעתי, ואמצאהו;    אבוא, עד-תכונתו.<BR>
<B>כג,ד</B>  אערכה לפניו משפט;    ופי, אמלא תוכחות.<BR>
<B>כג,ה</B>  אדעה, מילים יענני;    ואבינה, מה-יאמר לי.<BR>
<B>כג,ו</B>  הברוב-כוח, יריב עימדי;    לא אך-הוא, ישים בי.<BR>
<B>כג,ז</B>  שם--ישר, נוכח עימו;    ואפלטה לנצח, משופטי.<BR>
<B>כג,ח</B>  הן קדם אהלוך ואיננו;    ואחור, ולא-אבין לו.<BR>
<B>כג,ט</B>  שמאל בעשותו, ולא-אחז;    יעטוף ימין, ולא אראה.<BR>
<B>כג,י</B>  כי-ידע, דרך עימדי;    בחנני, כזהב אצא.<BR>
<B>כג,יא</B>  באשורו, אחזה רגלי;    דרכו שמרתי ולא-אט.<BR>
<B>כג,יב</B>  מצות שפתיו, ולא אמיש;    מחוקי, צפנתי אמרי-פיו.<BR>
<B>כג,יג</B>  והוא באחד, ומי ישיבנו;    ונפשו איוותה ויעש.<BR>
<B>כג,יד</B>  כי, ישלים חוקי;    וכהנה רבות עימו.<BR>
<B>כג,טו</B>  על-כן, מפניו איבהל;    אתבונן, ואפחד ממנו.<BR>
<B>כג,טז</B>  ואל, הרך ליבי;    ושדיי, הבהילני.<BR>
<B>כג,יז</B>  כי-לא נצמתי, מפני-חושך;    ומפניי, כיסה-אופל.<BR>
<B>כד,א</B>  מדוע--משדיי, לא-נצפנו עיתים;    ויודעיו, לא-חזו ימיו.<BR>
<B>כד,ב</B>  גבולות ישיגו;    עדר גזלו, וירעו.<BR>
<B>כד,ג</B>  חמור יתומים ינהגו;    יחבלו, שור אלמנה.<BR>
<B>כד,ד</B>  יטו אביונים מדרך;    יחד חובאו, עניי-ארץ.<BR>
<B>כד,ה</B>  הן פראים, במדבר--    יצאו בפועלם, משחרי לטרף;<BR>ערבה לו לחם,    לנערים.<BR>
<B>כד,ו</B>  בשדה, בלילו יקצורו;    וכרם רשע ילקשו.<BR>
<B>כד,ז</B>  ערום ילינו, מבלי לבוש;    ואין כסות, בקרה.<BR>
<B>כד,ח</B>  מזרם הרים ירטבו;    ומבלי מחסה, חיבקו-צור.<BR>
<B>כד,ט</B>  יגזלו, משוד יתום;    ועל-עני יחבולו.<BR>
<B>כד,י</B>  ערום הילכו, בלי לבוש;    ורעבים, נשאו עומר.<BR>
<B>כד,יא</B>  בין-שורותם יצהירו;    יקבים דרכו, ויצמאו.<BR>
<B>כד,יב</B>  מעיר מתים, ינאקו--    ונפש-חללים תשווע:<BR>ואלוה,    לא-ישים תפלה.<BR>
<B>כד,יג</B>  המה, היו--במורדי-אור:    לא-הכירו דרכיו; ולא ישבו, בנתיבותיו.<BR>
<B>כד,יד</B>  לאור, יקום רוצח--יקטול-עני ואביון;    ובלילה, יהי כגנב.<BR>
<B>כד,טו</B>  ועין נואף, שמרה נשף לאמור--    לא-תשורני עין;<BR>וסתר פנים    ישים.<BR>
<B>כד,טז</B>  חתר בחושך, בתים:    יומם חיתמו-למו; לא-ידעו אור.<BR>
<B>כד,יז</B>  כי יחדיו, בוקר למו צלמוות;    כי-יכיר, בלהות צלמוות.<BR>
<B>כד,יח</B>  קל-הוא, על-פני-מים--    תקולל חלקתם בארץ;<BR>לא-יפנה,    דרך כרמים.<BR>
<B>כד,יט</B>  צייה גם-חום, יגזלו מימי-שלג;    שאול חטאו.<BR>
<B>כד,כ</B>  ישכחהו רחם, מתקו רימה--    עוד לא-ייזכר;<BR>ותישבר כעץ    עוולה.<BR>
<B>כד,כא</B>  רועה עקרה, לא תלד;    ואלמנה, לא ייטיב.<BR>
<B>כד,כב</B>  ומשך אבירים בכוחו;    יקום, ולא-יאמין בחיין.<BR>
<B>כד,כג</B>  ייתן-לו לבטח, ויישען;    ועיניהו, על-דרכיהם.<BR>
<B>כד,כד</B>  רומו מעט, ואיננו,    והומכו, ככול ייקפצון;<BR>וכראש שיבולת    יימלו.<BR>
<B>כד,כה</B>  ואם-לא איפוא, מי יכזיבני;    וישם לאל, מילתי.<BR>
<B>כה,א</B>                  ויען, בלדד השוחי; ויאמר.<BR>
<B>כה,ב</B>  המשל ופחד עימו;    עושה שלום, במרומיו.<BR>
<B>כה,ג</B>  היש מספר, לגדודיו;    ועל-מי, לא-יקום אורהו.<BR>
<B>כה,ד</B>  ומה-יצדק אנוש עם-אל;    ומה-יזכה, ילוד אישה.<BR>
<B>כה,ה</B>  הן עד-ירח, ולא יאהיל;    וכוכבים, לא-זכו בעיניו.<BR>
<B>כה,ו</B>  אף, כי-אנוש רימה;    ובן-אדם, תולעה.<BR>
<B>כו,א</B>                  ויען איוב, ויאמר.<BR>
<B>כו,ב</B>  מה-עזרת, ללא-כוח;    הושעת, זרוע לא-עוז.<BR>
<B>כו,ג</B>  מה-יעצת, ללא חכמה;    ותושייה, לרוב הודעת.<BR>
<B>כו,ד</B>  את-מי, הגדת מילין;    ונשמת-מי, יצאה ממך.<BR>
<B>כו,ה</B>  הרפאים יחוללו--    מתחת מים, ושוכניהם.<BR>
<B>כו,ו</B>  ערום שאול נגדו;    ואין כסות, לאבדון.<BR>
<B>כו,ז</B>  נוטה צפון על-תוהו;    תולה ארץ, על-בלי-מה.<BR>
<B>כו,ח</B>  צורר-מים בעביו;    ולא-נבקע ענן תחתם.<BR>
<B>כו,ט</B>  מאחז פני-כיסה;    פרשז עליו עננו.<BR>
<B>כו,י</B>  חוק-חג, על-פני-מים--    עד-תכלית אור עם-חושך.<BR>
<B>כו,יא</B>  עמודי שמיים ירופפו;    ויתמהו, מגערתו.<BR>
<B>כו,יב</B>  בכוחו, רגע הים;    ובתבונתו, מחץ רהב.<BR>
<B>כו,יג</B>  ברוחו, שמיים שפרה;    חוללה ידו, נחש בריח.<BR>
<B>כו,יד</B>  הן-אלה, קצות דרכיו--    ומה-שמץ דבר, נשמע-בו;<BR>ורעם גבורותיו,    מי יתבונן.<BR>
<B>כז,א</B>                  ויוסף איוב, שאת משלו; ויאמר.<BR>
<B>כז,ב</B>  חי-אל, הסיר משפטי;    ושדיי, המר נפשי.<BR>
<B>כז,ג</B>  כי-כל-עוד נשמתי בי;    ורוח אלוה באפי.<BR>
<B>כז,ד</B>  אם-תדברנה שפתיי עוולה;    ולשוני, אם-יהגה רמייה.<BR>
<B>כז,ה</B>  חלילה לי,    אם-אצדיק אתכם:<BR>עד-אגווע--    לא-אסיר תומתי ממני.<BR>
<B>כז,ו</B>  בצדקתי החזקתי, ולא ארפהא;    לא-יחרף לבבי, מימיי.<BR>
<B>כז,ז</B>  יהי כרשע, אויבי;    ומתקוממי כעוול.<BR>
<B>כז,ח</B>  כי מה-תקוות חנף, כי יבצע;    כי יישל אלוה נפשו.<BR>
<B>כז,ט</B>  הצעקתו, ישמע אל--    כי-תבוא עליו צרה.<BR>
<B>כז,י</B>  אם-על-שדיי יתענג;    יקרא אלוה בכל-עת.<BR>
<B>כז,יא</B>  אורה אתכם ביד-אל;    אשר עם-שדיי, לא אכחד.<BR>
<B>כז,יב</B>  הן-אתם כולכם חזיתם;    ולמה-זה, הבל תהבלו.<BR>
<B>כז,יג</B>  זה, חלק-אדם רשע עם-אל;    ונחלת עריצים, משדיי ייקחו.<BR>
<B>כז,יד</B>  אם-ירבו בניו למו-חרב;    וצאצאיו, לא ישבעו-לחם.<BR>
<B>כז,טו</B>  שרידיו, במוות ייקברו;    ואלמנותיו, לא תבכינה.<BR>
<B>כז,טז</B>  אם-יצבור כעפר כסף;    וכחומר, יכין מלבוש.<BR>
<B>כז,יז</B>  יכין, וצדיק ילבש;    וכסף, נקי יחלוק.<BR>
<B>כז,יח</B>  בנה כעש ביתו;    וכסוכה, עשה נוצר.<BR>
<B>כז,יט</B>  עשיר ישכב, ולא ייאסף;    עיניו פקח ואיננו.<BR>
<B>כז,כ</B>  תשיגהו כמים, בלהות;    לילה, גנבתו סופה.<BR>
<B>כז,כא</B>  יישאהו קדים וילך;    וישערהו, ממקומו.<BR>
<B>כז,כב</B>  וישלך עליו, ולא יחמול;    מידו, ברוח יברח.<BR>
<B>כז,כג</B>  ישפוק עלימו כפימו;    וישרוק עליו, ממקומו.<BR>
<B>כח,א</B>  כי יש לכסף מוצא;    ומקום, לזהב יזוקו.<BR>
<B>כח,ב</B>  ברזל, מעפר יוקח;    ואבן, יצוק נחושה.<BR>
<B>כח,ג</B>  קץ, שם לחושך, ולכל-תכלית, הוא חוקר:    אבן אופל וצלמוות.<BR>
<B>כח,ד</B>  פרץ נחל, מעם-גר--הנשכחים מני-רגל;    דלו מאנוש נעו.<BR>
<B>כח,ה</B>  ארץ--ממנה ייצא-לחם;    ותחתיה, נהפך כמו-אש.<BR>
<B>כח,ו</B>  מקום-ספיר אבניה;    ועפרות זהב לו.<BR>
<B>כח,ז</B>  נתיב, לא-ידעו עיט;    ולא שזפתו, עין איה.<BR>
<B>כח,ח</B>  לא-הדריכוהו בני-שחץ;    לא-עדה עליו שחל.<BR>
<B>כח,ט</B>  בחלמיש, שלח ידו;    הפך משורש הרים.<BR>
<B>כח,י</B>  בצורות, יאורים ביקע;    וכל-יקר, ראתה עינו.<BR>
<B>כח,יא</B>  מבכי, נהרות חיבש;    ותעלומה, יוציא אור.</P>

<P><B>כח,יב</B>  והחכמה, מאיין תימצא;    ואי זה, מקום בינה.<BR>
<B>כח,יג</B>  לא-ידע אנוש ערכה;    ולא תימצא, בארץ החיים.<BR>
<B>כח,יד</B>  תהום אמר, לא בי-היא;    וים אמר, אין עימדי.<BR>
<B>כח,טו</B>  לא-יותן סגור תחתיה;    ולא יישקל, כסף מחירה.<BR>
<B>כח,טז</B>  לא-תסולה, בכתם אופיר;    בשוהם יקר וספיר.<BR>
<B>כח,יז</B>  לא-יערכנה זהב, וזכוכית;    ותמורתה כלי-פז.<BR>
<B>כח,יח</B>  ראמות וגביש, לא ייזכר;    ומשך חכמה, מפנינים.<BR>
<B>כח,יט</B>  לא-יערכנה, פטדת-כוש;    בכתם טהור, לא תסולה.<BR>
<B>כח,כ</B>  והחכמה, מאיין תבוא;    ואי זה, מקום בינה.<BR>
<B>כח,כא</B>  ונעלמה, מעיני כל-חי;    ומעוף השמיים נסתרה.<BR>
<B>כח,כב</B>  אבדון ומוות, אמרו;    באוזנינו, שמענו שמעה.<BR>
<B>כח,כג</B>  אלוהים, הבין דרכה;    והוא, ידע את-מקומה.<BR>
<B>כח,כד</B>  כי-הוא, לקצות-הארץ יביט;    תחת כל-השמיים יראה.<BR>
<B>כח,כה</B>  לעשות לרוח משקל;    ומים, תיכן במידה.<BR>
<B>כח,כו</B>  בעשותו למטר חוק;    ודרך, לחזיז קולות.<BR>
<B>כח,כז</B>  אז ראה, ויספרה;    הכינה, וגם-חקרה.<BR>
<B>כח,כח</B>  ויאמר, לאדם--הן יראת אדוניי, היא חכמה;    וסור מרע בינה.<BR>
<B>כט,א</B>                  ויוסף איוב, שאת משלו; ויאמר.<BR>
<B>כט,ב</B>  מי-ייתנני כירחי-קדם;    כימי, אלוה ישמרני.<BR>
<B>כט,ג</B>  בהילו נרו, עלי ראשי;    לאורו, אלך חושך.<BR>
<B>כט,ד</B>  כאשר הייתי, בימי חורפי;    בסוד אלוה, עלי אוהלי.<BR>
<B>כט,ה</B>  בעוד שדיי, עימדי;    סביבותיי נעריי.<BR>
<B>כט,ו</B>  ברחוץ הליכיי בחמה;    וצור יצוק עימדי, פלגי-שמן.<BR>
<B>כט,ז</B>  בצאתי שער עלי-קרת;    ברחוב, אכין מושבי.<BR>
<B>כט,ח</B>  ראוני נערים ונחבאו;    וישישים, קמו עמדו.<BR>
<B>כט,ט</B>  שרים, עצרו במילים;    וכף, ישימו לפיהם.<BR>
<B>כט,י</B>  קול-נגידים נחבאו;    ולשונם, לחיכם דבקה.<BR>
<B>כט,יא</B>  כי אוזן שמעה, ותאשרני;    ועין ראתה, ותעידני.<BR>
<B>כט,יב</B>  כי-אמלט, עני משווע;    ויתום, ולא-עוזר לו.<BR>
<B>כט,יג</B>  ברכת אובד, עליי תבוא;    ולב אלמנה ארנין.<BR>
<B>כט,יד</B>  צדק לבשתי, וילבשני;    כמעיל וצניף, משפטי.<BR>
<B>כט,טו</B>  עיניים הייתי, לעיוור;    ורגליים לפיסח אני.<BR>
<B>כט,טז</B>  אב אנוכי, לאביונים;    וריב לא-ידעתי אחקרהו.<BR>
<B>כט,יז</B>  ואשברה, מתלעות עוול;    ומשיניו, אשליך טרף.<BR>
<B>כט,יח</B>  ואומר, עם-קיני אגווע;    וכחול, ארבה ימים.<BR>
<B>כט,יט</B>  שורשי פתוח אלי-מים;    וטל, ילין בקצירי.<BR>
<B>כט,כ</B>  כבודי, חדש עימדי;    וקשתי, בידי תחליף.<BR>
<B>כט,כא</B>  לי-שמעו וייחלו;    ויידמו, למו עצתי.<BR>
<B>כט,כב</B>  אחרי דברי, לא ישנו;    ועלימו, תיטוף מילתי.<BR>
<B>כט,כג</B>  וייחלו כמטר לי;    ופיהם, פערו למלקוש.<BR>
<B>כט,כד</B>  אשחק אליהם, לא יאמינו;    ואור פניי, לא יפילון.<BR>
<B>כט,כה</B>  אבחר דרכם,    ואשב ראש:<BR>ואשכון, כמלך בגדוד;    כאשר אבילים ינחם.<BR>
<B>ל,א</B>  ועתה, שחקו עליי--    צעירים ממני, לימים:<BR>אשר-מאסתי אבותם--    לשית, עם-כלבי צאני.<BR>
<B>ל,ב</B>  גם-כוח ידיהם, למה לי;    עלימו, אבד כלח.<BR>
<B>ל,ג</B>  בחסר ובכפן, גלמוד:    העורקים צייה--אמש, שואה ומשואה.<BR>
<B>ל,ד</B>  הקוטפים מלוח עלי-שיח;    ושורש רתמים לחמם.<BR>
<B>ל,ה</B>  מן-גו יגורשו;    יריעו עלימו, כגנב.<BR>
<B>ל,ו</B>  בערוץ נחלים לשכון;    חורי עפר וכפים.<BR>
<B>ל,ז</B>  בין-שיחים ינהקו;    תחת חרול יסופחו.<BR>
<B>ל,ח</B>  בני-נבל, גם-בני בלי-שם--    ניכאו, מן-הארץ.<BR>
<B>ל,ט</B>  ועתה, נגינתם הייתי;    ואהי להם למילה.<BR>
<B>ל,י</B>  תיעבוני, רחקו מני;    ומפניי, לא-חשכו רוק.<BR>
<B>ל,יא</B>  כי-יתרי פיתח, ויענני;    ורסן, מפניי שילחו.<BR>
<B>ל,יב</B>  על-ימין, פרחח יקומו:    רגליי שילחו; ויסולו עליי, אורחות אידם.<BR>
<B>ל,יג</B>  נתסו, נתיבתי:    להוותי יועילו; לא עוזר למו.<BR>
<B>ל,יד</B>  כפרץ רחב יאתיו;    תחת שואה, התגלגלו.<BR>
<B>ל,טו</B>  הוהפך עליי,    בלהות:<BR>תרדוף כרוח, נדיבתי;    וכעב, עברה ישועתי.<BR>
<B>ל,טז</B>  ועתה--עליי, תשתפך נפשי;    יאחזוני ימי-עוני.<BR>
<B>ל,יז</B>  לילה--עצמיי, ניקר מעליי;    ועורקיי, לא ישכבון.<BR>
<B>ל,יח</B>  ברוב-כוח, יתחפש לבושי;    כפי כותונתי יאזרני.<BR>
<B>ל,יט</B>  הורני לחומר;    ואתמשל, כעפר ואפר.<BR>
<B>ל,כ</B>  אשווע אליך, ולא תענני;    עמדתי, ותתבונן בי.<BR>
<B>ל,כא</B>  תיהפך לאכזר לי;    בעוצם ידך תשטמני.<BR>
<B>ל,כב</B>  תישאני אל-רוח, תרכיבני;    ותמוגגני, תושייה.<BR>
<B>ל,כג</B>  כי-ידעתי, מוות תשיבני;    ובית מועד לכל-חי.<BR>
<B>ל,כד</B>  אך לא-בעי, ישלח-יד;    אם-בפידו, להן שוע.<BR>
<B>ל,כה</B>  אם-לא בכיתי, לקשה-יום;    עגמה נפשי, לאביון.<BR>
<B>ל,כו</B>  כי טוב קיוויתי, ויבוא רע;    ואייחלה לאור, ויבוא אופל.<BR>
<B>ל,כז</B>  מעיי רותחו ולא-דמו;    קידמוני ימי-עוני.<BR>
<B>ל,כח</B>  קודר הילכתי, בלא חמה;    קמתי בקהל אשווע.<BR>
<B>ל,כט</B>  אח, הייתי לתנים;    וריע, לבנות יענה.<BR>
<B>ל,ל</B>  עורי, שחר מעליי;    ועצמי-חרה, מני-חורב.<BR>
<B>ל,לא</B>  ויהי לאבל, כינורי;    ועוגבי, לקול בוכים.<BR>
<B>לא,א</B>  ברית, כרתי לעיניי;    ומה אתבונן, על-בתולה.<BR>
<B>לא,ב</B>  ומה, חלק אלוה ממעל;    ונחלת שדיי, ממרומים.<BR>
<B>לא,ג</B>  הלוא-איד לעוול;    ונכר, לפועלי אוון.<BR>
<B>לא,ד</B>  הלוא-הוא, יראה דרכיי;    וכל-צעדיי יספור.<BR>
<B>לא,ה</B>  אם-הלכתי עם-שוא;    ותחש על-מרמה רגלי.<BR>
<B>לא,ו</B>  ישקלני במאזני-צדק;    ויידע אלוה, תומתי.<BR>
<B>לא,ז</B>  אם תיטה אשורי,    מני הדרך:<BR>ואחר עיניי, הלך ליבי;    ובכפיי, דבק מאום.<BR>
<B>לא,ח</B>  אזרעה, ואחר יאכל;    וצאצאיי ישורשו.<BR>
<B>לא,ט</B>  אם-נפתה ליבי, על-אישה;    ועל-פתח ריעי ארבתי.<BR>
<B>לא,י</B>  תטחן לאחר אשתי;    ועליה, יכרעון אחרין.<BR>
<B>לא,יא</B>  כי-היא זימה;    והוא, עוון פלילים.<BR>
<B>לא,יב</B>  כי אש היא, עד-אבדון תאכל;    ובכל-תבואתי תשרש.<BR>
<B>לא,יג</B>  אם-אמאס--משפט עבדי, ואמתי:    בריבם, עימדי.<BR>
<B>לא,יד</B>  ומה אעשה, כי-יקום אל;    וכי-יפקוד, מה אשיבנו.<BR>
<B>לא,טו</B>  הלוא-בבטן, עושני עשהו;    ויכוננו, ברחם אחד.<BR>
<B>לא,טז</B>  אם-אמנע, מחפץ דלים;    ועיני אלמנה אכלה.<BR>
<B>לא,יז</B>  ואוכל פיתי לבדי;    ולא-אכל יתום ממנה.<BR>
<B>לא,יח</B>  כי מנעוריי, גדלני כאב;    ומבטן אימי אנחנה.<BR>
<B>לא,יט</B>  אם-אראה אובד, מבלי לבוש;    ואין כסות, לאביון.<BR>
<B>לא,כ</B>  אם-לא בירכוני חלציו;    ומגז כבשיי, יתחמם.<BR>
<B>לא,כא</B>  אם-הניפותי על-יתום ידי:    כי-אראה בשער, עזרתי.<BR>
<B>לא,כב</B>  כתפי, משכמה תיפול;    ואזרועי, מקנה תישבר.<BR>
<B>לא,כג</B>  כי פחד אליי, איד אל;    ומשאתו, לא אוכל.<BR>
<B>לא,כד</B>  אם-שמתי זהב כסלי;    ולכתם, אמרתי מבטחי.<BR>
<B>לא,כה</B>  אם-אשמח, כי-רב חילי;    וכי-כביר, מצאה ידי.<BR>
<B>לא,כו</B>  אם-אראה אור, כי יהל;    וירח, יקר הולך.<BR>
<B>לא,כז</B>  ויפת בסתר ליבי;    ותישק ידי לפי.<BR>
<B>לא,כח</B>  גם-הוא, עוון פלילי:    כי-כיחשתי לאל ממעל.<BR>
<B>לא,כט</B>  אם-אשמח, בפיד משנאי;    והתעוררתי, כי-מצאו רע.<BR>
<B>לא,ל</B>  ולא-נתתי לחטוא חיכי--    לשאול באלה נפשו.<BR>
<B>לא,לא</B>  אם-לא אמרו, מתי אוהלי;    מי-ייתן מבשרו, לא נשבע.<BR>
<B>לא,לב</B>  בחוץ, לא-ילין גר;    דלתיי, לאורח אפתח.<BR>
<B>לא,לג</B>  אם-כיסיתי כאדם פשעיי--    לטמון בחובי עווני.<BR>
<B>לא,לד</B>  כי אערוץ, המון רבה--    ובוז-משפחות יחיתני;<BR>ואדום,    לא-אצא פתח.<BR>
<B>לא,לה</B>  מי ייתן-לי, שומע לי--    הן-תווי, שדיי יענני;<BR>וספר כתב,    איש ריבי.<BR>
<B>לא,לו</B>  אם-לא על-שכמי, אשאנו;    אענדנו עטרות לי.<BR>
<B>לא,לז</B>  מספר צעדיי, אגידנו;    כמו-נגיד, אקרבנו.<BR>
<B>לא,לח</B>  אם-עליי, אדמתי תזעק;    ויחד, תלמיה יבכיון.<BR>
<B>לא,לט</B>  אם-כוחה, אכלתי בלי-כסף;    ונפש בעליה הפחתי.<BR>
<B>לא,מ</B>  תחת חיטה, ייצא חוח--ותחת-שעורה בואשה:    תמו, דברי איוב.</P>

<P><B>לב,א</B>  וישבתו, שלושת האנשים האלה--    מענות את-איוב:<BR>כי הוא צדיק    בעיניו.</P>

<P><B>לב,ב</B>  וייחר אף, אליהוא בן-ברכאל הבוזי--    ממשפחת-רם:<BR>באיוב, חרה אפו--    על-צדקו נפשו, מאלוהים.<BR>
<B>לב,ג</B>  ובשלושת ריעיו,    חרה אפו:<BR>על אשר לא-מצאו מענה--    וירשיעו, את-איוב.<BR>
<B>לב,ד</B>  ואליהוא--חיכה את-איוב, בדברים:    כי זקנים-המה ממנו לימים.<BR>
<B>לב,ה</B>  וירא אליהוא--כי אין מענה, בפי שלושת האנשים;    וייחר אפו.</P>

<P><B>לב,ו</B>  ויען, אליהוא בן ברכאל הבוזי--    ויאמר:<BR>צעיר אני לימים,    ואתם ישישים;<BR>על-כן זחלתי ואירא,    מחוות דעי אתכם.<BR>
<B>לב,ז</B>  אמרתי, ימים ידברו;    ורוב שנים, יודיעו חכמה.<BR>
<B>לב,ח</B>  אכן, רוח-היא באנוש;    ונשמת שדיי תבינם.<BR>
<B>לב,ט</B>  לא-רבים יחכמו;    וזקנים, יבינו משפט.<BR>
<B>לב,י</B>  לכן אמרתי, שמעה-לי;    אחווה דעי אף-אני.<BR>
<B>לב,יא</B>  הן הוחלתי, לדבריכם--אזין, עד-תבונותיכם:    עד-תחקרון מילין.<BR>
<B>לב,יב</B>  ועדיכם, אתבונן:    והנה אין לאיוב מוכיח--עונה אמריו מכם.<BR>
<B>לב,יג</B>  פן-תאמרו, מצאנו חכמה;    אל יידפנו לא-איש.<BR>
<B>לב,יד</B>  ולא-ערך אליי מילין;    ובאמריכם, לא אשיבנו.<BR>
<B>לב,טו</B>  חתו, לא-ענו עוד;    העתיקו מהם מילים.<BR>
<B>לב,טז</B>  והוחלתי, כי-לא ידברו:    כי עמדו, לא-ענו עוד.<BR>
<B>לב,יז</B>  אענה אף-אני חלקי;    אחווה דעי אף-אני.<BR>
<B>לב,יח</B>  כי, מלאתי מילים;    הציקתני, רוח בטני.<BR>
<B>לב,יט</B>  הנה-בטני--כיין לא-ייפתח;    כאובות חדשים, ייבקע.<BR>
<B>לב,כ</B>  אדברה וירווח-לי;    אפתח שפתיי ואענה.<BR>
<B>לב,כא</B>  אל-נא, אשא פני-איש;    ואל-אדם, לא אכנה.<BR>
<B>לב,כב</B>  כי לא ידעתי אכנה;    כמעט, יישאני עושני.<BR>
<B>לג,א</B>  ואולם--שמע-נא איוב מיליי;    וכל-דבריי האזינה.<BR>
<B>לג,ב</B>  הנה-נא, פתחתי פי;    דיברה לשוני בחיכי.<BR>
<B>לג,ג</B>  יושר-ליבי אמריי;    ודעת שפתיי, ברור מיללו.<BR>
<B>לג,ד</B>  רוח-אל עשתני;    ונשמת שדיי תחייני.<BR>
<B>לג,ה</B>  אם-תוכל השיבני;    ערכה לפניי, התייצבה.<BR>
<B>לג,ו</B>  הן-אני כפיך לאל;    מחומר, קורצתי גם-אני.<BR>
<B>לג,ז</B>  הנה אימתי, לא תבעתך;    ואכפי, עליך לא-יכבד.<BR>
<B>לג,ח</B>  אך, אמרת באוזניי;    וקול מילין אשמע.<BR>
<B>לג,ט</B>  זך אני, בלי-פשע:    <SMALL>ח</SMALL>ף אנוכי; ולא עוון לי.<BR>
<B>לג,י</B>  הן תנואות, עליי ימצא;    יחשבני לאויב לו.<BR>
<B>לג,יא</B>  ישם בסד רגליי;    ישמור, כל-אורחותיי.<BR>
<B>לג,יב</B>  הן-זאת לא-צדקת אענך:    כי-ירבה אלוה, מאנוש.<BR>
<B>לג,יג</B>  מדוע, אליו ריבות:    כי כל-דבריו, לא יענה.<BR>
<B>לג,יד</B>  כי-באחת ידבר-אל;    ובשתיים, לא ישורנה.<BR>
<B>לג,טו</B>  בחלום, חזיון לילה--בנפול תרדמה, על-אנשים;    בתנומות, עלי משכב.<BR>
<B>לג,טז</B>  אז יגלה, אוזן אנשים;    ובמוסרם יחתום.<BR>
<B>לג,יז</B>  להסיר, אדם מעשה;    וגווה מגבר יכסה.<BR>
<B>לג,יח</B>  יחשוך נפשו, מני-שחת;    וחיתו, מעבור בשלח.<BR>
<B>לג,יט</B>  והוכח במכאוב, על-משכבו;    ורוב עצמיו איתן.<BR>
<B>לג,כ</B>  וזיהמתו חיתו לחם;    ונפשו, מאכל תאווה.<BR>
<B>לג,כא</B>  ייכל בשרו מרואי;    ושופו עצמותיו, לא רואו.<BR>
<B>לג,כב</B>  ותקרב לשחת נפשו;    וחיתו, לממיתים.<BR>
<B>לג,כג</B>  אם-יש עליו, מלאך--מליץ, אחד מני-אלף:    להגיד לאדם יושרו.<BR>
<B>לג,כד</B>  ויחוננו--ויאמר, פדעהו מרדת שחת;    מצאתי כופר.<BR>
<B>לג,כה</B>  רוטפש בשרו מנוער;    ישוב, לימי עלומיו.<BR>
<B>לג,כו</B>  יעתר אל-אלוה, וירצהו,    וירא פניו, בתרועה;<BR>וישב לאנוש,    צדקתו.<BR>
<B>לג,כז</B>  ישור, על-אנשים, ויאמר, חטאתי וישר העוויתי;    ולא-שווה לי.<BR>
<B>לג,כח</B>  פדה נפשו, מעבור בשחת;    וחיתו, באור תראה.<BR>
<B>לג,כט</B>  הן-כל-אלה, יפעל-אל--    פעמיים שלוש עם-גבר.<BR>
<B>לג,ל</B>  להשיב נפשו, מני-שחת--    ליאור, באור החיים.<BR>
<B>לג,לא</B>  הקשב איוב שמע-לי;    החרש, ואנוכי אדבר.<BR>
<B>לג,לב</B>  אם-יש-מילין השיבני;    דבר, כי-חפצתי צדקך.<BR>
<B>לג,לג</B>  אם-אין, אתה שמע-לי;    החרש, ואאלפך חכמה.<BR>
<B>לד,א</B>                  ויען אליהוא, ויאמר.<BR>
<B>לד,ב</B>  שמעו חכמים מיליי;    ויודעים, האזינו לי.<BR>
<B>לד,ג</B>  כי-אוזן, מילין תבחן;    וחיך, יטעם לאכול.<BR>
<B>לד,ד</B>  משפט נבחרה-לנו;    נדעה בינינו מה-טוב.<BR>
<B>לד,ה</B>  כי-אמר איוב צדקתי;    ואל, הסיר משפטי.<BR>
<B>לד,ו</B>  על-משפטי אכזב;    אנוש חיצי בלי-פשע.<BR>
<B>לד,ז</B>  מי-גבר כאיוב;    ישתה-לעג כמים.<BR>
<B>לד,ח</B>  וארח לחברה, עם-פועלי אוון;    וללכת, עם-אנשי-רשע.<BR>
<B>לד,ט</B>  כי-אמר, לא יסכון-גבר--    ברצותו, עם-אלוהים.<BR>
<B>לד,י</B>  לכן, אנשי לבב--    שמעו-לי:<BR>חלילה לאל מרשע;    ושדיי מעוול.<BR>
<B>לד,יא</B>  כי פועל אדם, ישלם-לו;    וכאורח איש, ימציאנו.<BR>
<B>לד,יב</B>  אף-אומנם, אל לא-ירשיע;    ושדיי, לא-יעוות משפט.<BR>
<B>לד,יג</B>  מי-פקד עליו ארצה;    ומי שם, תבל כולה.<BR>
<B>לד,יד</B>  אם-ישים אליו ליבו;    רוחו ונשמתו, אליו יאסוף.<BR>
<B>לד,טו</B>  יגווע כל-בשר יחד;    ואדם, על-עפר ישוב.<BR>
<B>לד,טז</B>  ואם-בינה, שמעה-זאת;    האזינה, לקול מיליי.<BR>
<B>לד,יז</B>  האף שונא משפט יחבוש;    ואם-צדיק כביר תרשיע.<BR>
<B>לד,יח</B>  האמור למלך בלייעל--    רשע, אל-נדיבים.<BR>
<B>לד,יט</B>  אשר לא-נשא, פני שרים,    ולא ניכר-שוע, לפני-דל:<BR>כי-מעשה ידיו    כולם.<BR>
<B>לד,כ</B>  רגע, ימותו--    וחצות לילה:<BR>יגועשו עם ויעבורו;    ויסירו אביר, לא ביד.<BR>
<B>לד,כא</B>  כי-עיניו, על-דרכי-איש;    וכל-צעדיו יראה.<BR>
<B>לד,כב</B>  אין-חושך, ואין צלמוות--    להיסתר שם, פועלי אוון.<BR>
<B>לד,כג</B>  כי לא על-איש, ישים עוד--    להלוך אל-אל, במשפט.<BR>
<B>לד,כד</B>  ירוע כבירים לא-חקר;    ויעמד אחרים תחתם.<BR>
<B>לד,כה</B>  לכן--יכיר, מעבדיהם;    והפך לילה, ויידכאו.<BR>
<B>לד,כו</B>  תחת-רשעים ספקם--    במקום רואים.<BR>
<B>לד,כז</B>  אשר על-כן, סרו מאחריו;    וכל-דרכיו, לא השכילו.<BR>
<B>לד,כח</B>  להביא עליו, צעקת-דל;    וצעקת עניים ישמע.<BR>
<B>לד,כט</B>  והוא ישקיט, ומי ירשיע--    ויסתר פנים, ומי ישורנו;<BR>ועל-גוי ועל-אדם    יחד.<BR>
<B>לד,ל</B>  ממלוך, אדם חנף--    ממוקשי עם.<BR>
<B>לד,לא</B>  כי-אל-אל, האמר נשאתי--    לא אחבול.<BR>
<B>לד,לב</B>  בלעדי אחזה, אתה הורני;    אם-עוול פעלתי, לא אוסיף.<BR>
<B>לד,לג</B>  המעימך ישלמנה, כי-מאסת--כי-אתה תבחר ולא-אני;    ומה-ידעת דבר.<BR>
<B>לד,לד</B>  אנשי לבב, יאמרו לי;    וגבר חכם, שומע לי.<BR>
<B>לד,לה</B>  איוב, לא-בדעת ידבר;    ודבריו, לא בהשכל.<BR>
<B>לד,לו</B>  אבי--ייבחן איוב עד-נצח:    על-תשובות, באנשי-אוון.<BR>
<B>לד,לז</B>  כי יוסיף על-חטאתו פשע, בינינו ישפוק;    וירב אמריו לאל.<BR>
<B>לה,א</B>                  ויען אליהוא, ויאמר.<BR>
<B>לה,ב</B>  הזאת, חשבת למשפט;    אמרת, צדקי מאל.<BR>
<B>לה,ג</B>  כי-תאמר, מה-יסכון-לך;    מה-אועיל, מחטאתי.<BR>
<B>לה,ד</B>  אני, אשיבך מילין--    ואת-ריעיך עימך.<BR>
<B>לה,ה</B>  הבט שמיים וראה;    ושור שחקים, גבהו ממך.<BR>
<B>לה,ו</B>  אם-חטאת, מה-תפעול-בו;    ורבו פשעיך, מה-תעשה-לו.<BR>
<B>לה,ז</B>  אם-צדקת, מה-תיתן-לו;    או מה-מידך ייקח.<BR>
<B>לה,ח</B>  לאיש-כמוך רשעך;    ולבן-אדם, צדקתך.<BR>
<B>לה,ט</B>  מרוב, עשוקים יזעיקו;    ישוועו מזרוע רבים.<BR>
<B>לה,י</B>  ולא-אמר--איה, אלוה עושיי:    נותן זמירות בלילה.<BR>
<B>לה,יא</B>  מלפנו, מבהמות ארץ;    ומעוף השמיים יחכמנו.<BR>
<B>לה,יב</B>  שם יצעקו, ולא יענה--    מפני, גאון רעים.<BR>
<B>לה,יג</B>  אך-שוא, לא-ישמע אל;    ושדיי, לא ישורנה.<BR>
<B>לה,יד</B>  אף כי-תאמר, לא תשורנו;    דין לפניו, ותחולל לו.<BR>
<B>לה,טו</B>  ועתה--כי-אין, פקד אפו;    ולא-ידע בפש מאוד.<BR>
<B>לה,טז</B>  ואיוב, הבל יפצה-פיהו;    בבלי-דעת, מילין יכביר.<BR>
<B>לו,א</B>                  ויוסף אליהוא, ויאמר.<BR>
<B>לו,ב</B>  כתר-לי זעיר, ואחווך:    כי עוד לאלוה מילים.<BR>
<B>לו,ג</B>  אשא דעי, למרחוק;    ולפועלי, אתן-צדק.<BR>
<B>לו,ד</B>  כי-אומנם, לא-שקר מיליי;    תמים דעות עימך.<BR>
<B>לו,ה</B>  הן-אל כביר, ולא ימאס:    כביר, כוח לב.<BR>
<B>לו,ו</B>  לא-יחייה רשע;    ומשפט עניים ייתן.<BR>
<B>לו,ז</B>  לא-יגרע מצדיק,    עיניו:<BR>ואת-מלכים לכיסא;    ויושיבם לנצח, ויגבהו.<BR>
<B>לו,ח</B>  ואם-אסורים בזיקים;    יילכדון, בחבלי-עוני.<BR>
<B>לו,ט</B>  ויגד להם פועלם;    ופשעיהם, כי יתגברו.<BR>
<B>לו,י</B>  וייגל אוזנם, למוסר;    ויאמר, כי-ישובון מאוון.<BR>
<B>לו,יא</B>  אם-ישמעו, ויעבודו:    יכלו ימיהם בטוב; ושניהם, בנעימים.<BR>
<B>לו,יב</B>  ואם-לא ישמעו, בשלח יעבורו;    ויגוועו, בבלי-דעת.<BR>
<B>לו,יג</B>  וחנפי-לב, ישימו אף;    לא ישוועו, כי אסרם.<BR>
<B>לו,יד</B>  תמות בנוער נפשם;    וחיתם, בקדשים.<BR>
<B>לו,טו</B>  יחלץ עני בעונייו;    וייגל בלחץ אוזנם.<BR>
<B>לו,טז</B>  ואף הסיתך, מפי-צר--    רחב, לא-מוצק תחתיה;<BR>ונחת שולחנך,    מלא דשן.<BR>
<B>לו,יז</B>  ודין-רשע מלאת;    דין ומשפט יתמוכו.<BR>
<B>לו,יח</B>  כי-חמה, פן-יסיתך בספק;    ורב-כופר, אל-יטך.<BR>
<B>לו,יט</B>  היערוך שועך, לא בצר;    וכול, מאמצי-כוח.<BR>
<B>לו,כ</B>  אל-תשאף הלילה--    לעלות עמים תחתם.<BR>
<B>לו,כא</B>  הישמר, אל-תפן אל-אוון:    כי-על-זה, בחרת מעוני.<BR>
<B>לו,כב</B>  הן-אל, ישגיב בכוחו;    מי כמוהו מורה.<BR>
<B>לו,כג</B>  מי-פקד עליו דרכו;    ומי-אמר, פעלת עוולה.<BR>
<B>לו,כד</B>  זכור, כי-תשגיא פועלו--    אשר שוררו אנשים.<BR>
<B>לו,כה</B>  כל-אדם חזו-בו;    אנוש, יביט מרחוק.<BR>
<B>לו,כו</B>  הן-אל שגיא, ולא נדע;    מספר שניו ולא-חקר.<BR>
<B>לו,כז</B>  כי, יגרע נטפי-מים;    יזוקו מטר לאדו.<BR>
<B>לו,כח</B>  אשר-ייזלו שחקים;    ירעפו, עלי אדם רב.<BR>
<B>לו,כט</B>  אף אם-יבין, מפרשי-עב;    תשואות, סוכתו.<BR>
<B>לו,ל</B>  הן-פרש עליו אורו;    ושורשי הים כיסה.<BR>
<B>לו,לא</B>  כי-בם, ידין עמים;    ייתן-אוכל למכביר.<BR>
<B>לו,לב</B>  על-כפיים כיסה-אור;    ויצו עליה במפגיע.<BR>
<B>לו,לג</B>  יגיד עליו ריעו;    מקנה, אף על-עולה.<BR>
<B>לז,א</B>  אף-לזאת, יחרד ליבי;    וייתר, ממקומו.<BR>
<B>לז,ב</B>  שמעו שמוע ברוגז קולו;    והגה, מפיו ייצא.<BR>
<B>לז,ג</B>  תחת-כל-השמיים ישרהו;    ואורו, על-כנפות הארץ.<BR>
<B>לז,ד</B>  אחריו, ישאג-קול--    ירעם, בקול גאונו;<BR>ולא יעקבם,    כי-יישמע קולו.<BR>
<B>לז,ה</B>  ירעם אל בקולו, נפלאות;    עושה גדולות, ולא נדע.<BR>
<B>לז,ו</B>  כי לשלג, יאמר--    הווא-ארץ:<BR>וגשם מטר;    וגשם, מטרות עוזו.<BR>
<B>לז,ז</B>  ביד-כל-אדם יחתום--    לדעת, כל-אנשי מעשהו.<BR>
<B>לז,ח</B>  ותבוא חיה במו-ארב;    ובמעונותיה תשכון.<BR>
<B>לז,ט</B>  מן-החדר, תבוא סופה;    וממזרים קרה.<BR>
<B>לז,י</B>  מנשמת-אל ייתן-קרח;    ורוחב מים במוצק.<BR>
<B>לז,יא</B>  אף-ברי, יטריח עב;    יפיץ, ענן אורו.<BR>
<B>לז,יב</B>  והוא מסיבות, מתהפך בתחבולותיו    לפועלם:<BR>כול אשר יצוום,    על-פני תבל ארצה.<BR>
<B>לז,יג</B>  אם-לשבט אם-לארצו--    אם-לחסד, ימציאהו.<BR>
<B>לז,יד</B>  האזינה זאת איוב;    עמוד, והתבונן נפלאות אל.<BR>
<B>לז,טו</B>  התדע, בשום-אלוה עליהם;    והופיע, אור עננו.<BR>
<B>לז,טז</B>  התדע, על-מפלשי-עב;    מפלאות, תמים דעים.<BR>
<B>לז,יז</B>  אשר-בגדיך חמים--    בהשקיט ארץ, מדרום.<BR>
<B>לז,יח</B>  תרקיע עימו, לשחקים;    חזקים, כראי מוצק.<BR>
<B>לז,יט</B>  הודיענו, מה-נאמר לו;    לא-נערוך, מפני-חושך.<BR>
<B>לז,כ</B>  היסופר-לו, כי אדבר;    אם-אמר איש, כי יבולע.<BR>
<B>לז,כא</B>  ועתה, לא ראו אור--    בהיר הוא, בשחקים;<BR>ורוח עברה,    ותטהרם.<BR>
<B>לז,כב</B>  מצפון, זהב יאתה;    על-אלוה, נורא הוד.<BR>
<B>לז,כג</B>  שדיי לא-מצאנוהו, שגיא-כוח;    ומשפט ורוב-צדקה, לא יענה.<BR>
<B>לז,כד</B>  לכן, יראוהו אנשים;    לא-יראה, כל-חכמי-לב.</P>

<P><B>לח,א</B>  ויען-יהוה את-איוב, מן הסערה;    ויאמר.<BR>
<B>לח,ב</B>  מי זה, מחשיך עצה במילין--    בלי-דעת.<BR>
<B>לח,ג</B>  אזור-נא כגבר חלציך;    ואשאלך, והודיעני.<BR>
<B>לח,ד</B>  איפה היית, ביוסדי-ארץ;    הגד, אם-ידעת בינה.<BR>
<B>לח,ה</B>  מי-שם ממדיה, כי תדע;    או מי-נטה עליה קו.<BR>
<B>לח,ו</B>  על-מה, אדניה הוטבעו;    או מי-ירה, אבן פינתה.<BR>
<B>לח,ז</B>  ברון-יחד, כוכבי בוקר;    ויריעו, כל-בני אלוהים.<BR>
<B>לח,ח</B>  ויסך בדלתיים ים;    בגיחו, מרחם ייצא.<BR>
<B>לח,ט</B>  בשומי ענן לבושו;    וערפל, חתולתו.<BR>
<B>לח,י</B>  ואשבור עליו חוקי;    ואשים, בריח ודלתיים.<BR>
<B>לח,יא</B>  ואומר--עד-פה תבוא, ולא תוסיף;    ופה-ישית, בגאון גליך.<BR>
<B>לח,יב</B>  המימיך, ציווית בוקר;    יידעת השחר מקומו.<BR>
<B>לח,יג</B>  לאחוז, בכנפות הארץ;    ויינערו רש<SUP>ע</SUP>ים ממנה.<BR>
<B>לח,יד</B>  תתהפך, כחומר חותם;    ויתייצבו, כמו לבוש.<BR>
<B>לח,טו</B>  ויימנע מרש<SUP>ע</SUP>ים אורם;    וזרוע רמה, תישבר.<BR>
<B>לח,טז</B>  הבאת, עד-נבכי-ים;    ובחקר תהום, התהלכת.<BR>
<B>לח,יז</B>  הנגלו לך, שערי-מוות;    ושערי צלמוות תראה.<BR>
<B>לח,יח</B>  התבוננת, עד-רחבי-ארץ;    הגד, אם-ידעת כולה.<BR>
<B>לח,יט</B>  אי-זה הדרך, ישכון-אור;    וחושך, אי-זה מקומו.<BR>
<B>לח,כ</B>  כי תיקחנו אל-גבולו;    וכי-תבין, נתיבות ביתו.<BR>
<B>לח,כא</B>  ידעת, כי-אז תיוולד;    ומספר ימיך רבים.<BR>
<B>לח,כב</B>  הבאת, אל-אוצרות שלג;    ואוצרות ברד תראה.<BR>
<B>לח,כג</B>  אשר-חשכתי לעת-צר;    ליום קרב, ומלחמה.<BR>
<B>לח,כד</B>  אי-זה הדרך, ייחלק אור;    יפץ קדים עלי-ארץ.<BR>
<B>לח,כה</B>  מי-פילג לשטף תעלה;    ודרך, לחזיז קולות.<BR>
<B>לח,כו</B>  להמטיר, על-ארץ לא-איש--    מדבר, לא-אדם בו.<BR>
<B>לח,כז</B>  להשביע שואה, ומשואה;    ולהצמיח, מוצא דשא.<BR>
<B>לח,כח</B>  היש-למטר אב;    או מי-הוליד, אגלי-טל.<BR>
<B>לח,כט</B>  מבטן מי, יצא הקרח;    וכפור שמיים, מי ילדו.<BR>
<B>לח,ל</B>  כאבן, מים יתחבאו;    ופני תהום, יתלכדו.<BR>
<B>לח,לא</B>  התקשר, מעדנות כימה;    או-מושכות כסיל תפתח.<BR>
<B>לח,לב</B>  התוציא מזרות בעיתו;    ועיש, על-בניה תנחם.<BR>
<B>לח,לג</B>  הידעת, חוקות שמיים;    אם-תשים משטרו בארץ.<BR>
<B>לח,לד</B>  התרים לעב קולך;    ושפעת-מים תכסך.<BR>
<B>לח,לה</B>  התשלח ברקים וילכו;    ויאמרו לך הננו.<BR>
<B>לח,לו</B>  מי-שת, בטוחות חכמה;    או מי-נתן לשכווי בינה.<BR>
<B>לח,לז</B>  מי-יספר שחקים בחכמה;    ונבלי שמיים, מי ישכיב.<BR>
<B>לח,לח</B>  בצקת עפר, למוצק;    ורגבים ידובקו.<BR>
<B>לח,לט</B>  התצוד ללביא טרף;    וחית כפירים תמלא.<BR>
<B>לח,מ</B>  כי-ישוחו במעונות;    יישבו בסוכה למו-ארב.<BR>
<B>לח,מא</B>  מי יכין לעורב,    צידו:<BR>כי-ילדיו, אל-אל ישוועו;    יתעו, לבלי-אוכל.<BR>
<B>לט,א</B>  הידעת--עת, לדת יעלי-סלע;    חולל איילות תשמור.<BR>
<B>לט,ב</B>  תספור ירחים תמלאנה;    וידעת, עת לדתנה.<BR>
<B>לט,ג</B>  תכרענה, ילדיהן תפלחנה;    חבליהם תשלחנה.<BR>
<B>לט,ד</B>  יחלמו בניהם, ירבו בבר;    יצאו, ולא-שבו למו.<BR>
<B>לט,ה</B>  מי-שילח פרא חופשי;    ומוסרות ערוד, מי פיתח.<BR>
<B>לט,ו</B>  אשר-שמתי ערבה ביתו;    ומשכנותיו מלחה.<BR>
<B>לט,ז</B>  ישחק, להמון קריה;    תשואות נוגש, לא ישמע.<BR>
<B>לט,ח</B>  יתור הרים מרעהו;    ואחר כל-ירוק ידרוש.<BR>
<B>לט,ט</B>  היאבה רים עובדך;    אם-ילין, על-אבוסך.<BR>
<B>לט,י</B>  התקשור-רים, בתלם עבותו;    אם-ישדד עמקים אחריך.<BR>
<B>לט,יא</B>  התבטח-בו, כי-רב כוחו;    ותעזוב אליו יגיעך.<BR>
<B>לט,יב</B>  התאמין בו, כי-ישיב זרעך;    וגורנך יאסוף.<BR>
<B>לט,יג</B>  כנף-רננים נעלסה;    אם-אברה, חסידה ונוצה.<BR>
<B>לט,יד</B>  כי-תעזוב לארץ ביציה;    ועל-עפר תחמם.<BR>
<B>לט,טו</B>  ותשכח, כי-רגל תזורהא;    וחית השדה תדושהא.<BR>
<B>לט,טז</B>  הקשיח בניה ללא-לה;    לריק יגיעה בלי-פחד.<BR>
<B>לט,יז</B>  כי-השה אלוה חכמה;    ולא-חלק לה, בבינה.<BR>
<B>לט,יח</B>  כעת, במרום תמריא;    תשחק לסוס, ולרוכבו.</P>

<P><B>לט,יט</B>  התיתן לסוס גבורה;    התלביש צווארו רעמה.<BR>
<B>לט,כ</B>  התרעישנו, כארבה;    הוד נחרו אימה.<BR>
<B>לט,כא</B>  יחפרו בעמק, וישיש בכוח;    ייצא, לקראת-נשק.<BR>
<B>לט,כב</B>  ישחק לפחד, ולא ייחת;    ולא-ישוב, מפני-חרב.<BR>
<B>לט,כג</B>  עליו, תרנה אשפה;    להב חנית וכידון.<BR>
<B>לט,כד</B>  ברעש ורוגז, יגמא-ארץ;    ולא-יאמין, כי-קול שופר.<BR>
<B>לט,כה</B>  בדי שופר, יאמר האח--    ומרחוק, יריח מלחמה;<BR>רעם שרים,    ותרועה.<BR>
<B>לט,כו</B>  המבינתך, יאבר-נץ;    יפרוש כנפיו לתימן.<BR>
<B>לט,כז</B>  אם-על-פיך, יגביה נשר;    וכי, ירים קינו.<BR>
<B>לט,כח</B>  סלע ישכון, ויתלונן--    על שן-סלע, ומצודה.<BR>
<B>לט,כט</B>  משם חפר-אוכל;    למרחוק, עיניו יביטו.<BR>
<B>לט,ל</B>  ואפרוחיו יעלעו-דם;    ובאשר חללים, שם הוא.<BR>
<B>מ,א</B>                  ויען יהוה את-איוב; ויאמר.<BR>
<B>מ,ב</B>  הרוב, עם-שדיי ייסור;    מוכיח אלוה יעננה.</P>

<P><B>מ,ג</B>                  ויען איוב את-יהוה; ויאמר.<BR>
<B>מ,ד</B>  הן קלותי, מה אשיבך;    ידי, שמתי למו-פי.<BR>
<B>מ,ה</B>  אחת דיברתי, ולא אענה;    ושתיים, ולא אוסיף.</P>

<P><B>מ,ו</B>  ויען-יהוה את-איוב, מן סערה;    ויאמר.<BR>
<B>מ,ז</B>  אזור-נא כגבר חלציך;    אשאלך, והודיעני.<BR>
<B>מ,ח</B>  האף, תפר משפטי;    תרשיעני, למען תצדק.<BR>
<B>מ,ט</B>  ואם-זרוע כאל לך;    ובקול, כמוהו תרעם.<BR>
<B>מ,י</B>  עדה נא גאון וגובה;    והוד והדר תלבש.<BR>
<B>מ,יא</B>  הפץ, עברות אפך;    וראה כל-גאה, והשפילהו.<BR>
<B>מ,יב</B>  ראה כל-גאה, הכניעהו;    והדוך רשעים תחתם.<BR>
<B>מ,יג</B>  טומנם בעפר יחד;    פניהם, חבוש בטמון.<BR>
<B>מ,יד</B>  וגם-אני אודך:    כי-תושיע לך ימינך.<BR>
<B>מ,טו</B>  הנה-נא בהמות, אשר-עשיתי עימך;    חציר, כבקר יאכל.<BR>
<B>מ,טז</B>  הנה-נא כוחו במותניו;    ואונו, בשרירי בטנו.<BR>
<B>מ,יז</B>  יחפוץ זנבו כמו-ארז;    גידי פחדיו ישורגו.<BR>
<B>מ,יח</B>  עצמיו, אפיקי נחושה;    גרמיו, כמטיל ברזל.<BR>
<B>מ,יט</B>  הוא, ראשית דרכי-אל;    העושו, יגש חרבו.<BR>
<B>מ,כ</B>  כי-בול, הרים ישאו-לו;    וכל-חית השדה, ישחקו-שם.<BR>
<B>מ,כא</B>  תחת-צאלים ישכב--    בסתר קנה וביצה.<BR>
<B>מ,כב</B>  יסוכוהו צאלים צללו;    יסובוהו, ערבי-נחל.<BR>
<B>מ,כג</B>  הן יעשוק נהר, לא יחפוז;    יבטח, כי-יגיח ירדן אל-פיהו.<BR>
<B>מ,כד</B>  בעיניו ייקחנו;    במוקשים, ינקוב-אף.<BR>
<B>מ,כה</B>  תמשוך לוויתן בחכה;    ובחבל, תשקיע לשונו.<BR>
<B>מ,כו</B>  התשים אגמון באפו;    ובחוח, תיקוב לחייו.<BR>
<B>מ,כז</B>  הירבה אליך, תחנונים;    אם-ידבר אליך רכות.<BR>
<B>מ,כח</B>  היכרות ברית עימך;    תיקחנו, לעבד עולם.<BR>
<B>מ,כט</B>  התשחק-בו, כציפור;    ותקשרנו, לנערותיך.<BR>
<B>מ,ל</B>  יכרו עליו, חברים;    יחצוהו, בין כנענים.<BR>
<B>מ,לא</B>  התמלא בשוכות עורו;    ובצלצל דגים ראשו.<BR>
<B>מ,לב</B>  שים-עליו כפך;    זכור מלחמה, אל-תוסף.<BR>
<B>מא,א</B>  הן-תוחלתו נכזבה;    הגם אל-מראיו יוטל.<BR>
<B>מא,ב</B>  לא-אכזר, כי יעורנו;    ומי הוא, לפניי יתייצב.<BR>
<B>מא,ג</B>  מי הקדימני, ואשלם;    תחת כל-השמיים לי-הוא.<BR>
<B>מא,ד</B>  לו-אחריש בדיו;    ודבר-גבורות, וחין ערכו.<BR>
<B>מא,ה</B>  מי-גילה, פני לבושו;    בכפל רסנו, מי יבוא.<BR>
<B>מא,ו</B>  דלתי פניו, מי פיתח;    סביבות שיניו אימה.<BR>
<B>מא,ז</B>  גאווה, אפיקי מגינים;    סגור, חותם צר.<BR>
<B>מא,ח</B>  אחד באחד ייגשו;    ורוח, לא-יבוא ביניהם.<BR>
<B>מא,ט</B>  איש-באחיהו ידובקו;    יתלכדו, ולא יתפרדו.<BR>
<B>מא,י</B>  עטישותיו, תהל אור;    ועיניו, כעפעפי-שחר.<BR>
<B>מא,יא</B>  מפיו, לפידים יהלוכו;    כידודי אש, יתמלטו.<BR>
<B>מא,יב</B>  מנחיריו, ייצא עשן--    כדוד נפוח ואגמון.<BR>
<B>מא,יג</B>  נפשו, גחלים תלהט;    ולהב, מפיו ייצא.<BR>
<B>מא,יד</B>  בצווארו, ילין עוז;    ולפניו, תדוץ דאבה.<BR>
<B>מא,טו</B>  מפלי בשרו דבקו;    יצוק עליו, בל-יימוט.<BR>
<B>מא,טז</B>  ליבו, יצוק כמו-אבן;    ויצוק, כפלח תחתית.<BR>
<B>מא,יז</B>  משתו, יגורו אלים;    משברים, יתחטאו.<BR>
<B>מא,יח</B>  משיגהו חרב, בלי תקום;    חנית מסע ושריה.<BR>
<B>מא,יט</B>  יחשוב לתבן ברזל;    לעץ ריקבון נחושה.<BR>
<B>מא,כ</B>  לא-יבריחנו בן-קשת;    לקש, נהפכו-לו אבני-קלע.<BR>
<B>מא,כא</B>  כקש, נחשבו תותח;    וישחק, לרעש כידון.<BR>
<B>מא,כב</B>  תחתיו, חדודי חרש;    ירפד חרוץ עלי-טיט.<BR>
<B>מא,כג</B>  ירתיח כסיר מצולה;    ים, ישים כמרקחה.<BR>
<B>מא,כד</B>  אחריו, יאיר נתיב;    יחשוב תהום לשיבה.<BR>
<B>מא,כה</B>  אין-על-עפר מושלו;    העשו, לבלי-חת.<BR>
<B>מא,כו</B>  את-כל-גבוה יראה;    הוא, מלך על-כל-בני-שחץ.</P>

<P><B>מב,א</B>                  ויען איוב את-יהוה; ויאמר.<BR>
<B>מב,ב</B>  ידעתי, כי-כול תוכל;    ולא-ייבצר ממך מזימה.<BR>
<B>מב,ג</B>  מי זה, מעלים עצה--    בלי-דעת:<BR>לכן הגדתי, ולא אבין;    נפלאות ממני, ולא אדע.<BR>
<B>מב,ד</B>  שמע-נא, ואנוכי אדבר;    אשאלך, והודיעני.<BR>
<B>מב,ה</B>  לשמע-אוזן שמעתיך;    ועתה, עיני ראתך.<BR>
<B>מב,ו</B>  על-כן, אמאס וניחמתי--    על-עפר ואפר.</P>

<P CLASS=j><B>מב,ז</B> ויהי, אחר דיבר יהוה את הדברים האלה--אל איוב; ויאמר יהוה אל אליפז התימני, חרה אפי בך ובשני ריעיך--כי לא דיברתם אליי נכונה, כעבדי איוב. 
<B>מב,ח</B> ועתה קחו לכם שבעה פרים ושבעה אילים ולכו אל עבדי איוב, והעליתם עולה בעדכם, ואיוב עבדי, יתפלל עליכם:  כי אם פניו אשא, לבלתי עשות עימכם נבלה--כי לא דיברתם אליי נכונה, כעבדי איוב. 
<B>מב,ט</B> וילכו אליפז התימני ובלדד השוחי, צופר הנעמתי, ויעשו, כאשר דיבר אליהם יהוה; ויישא יהוה, את פני איוב. 
<B>מב,י</B> ויהוה, שב את שבות איוב, בהתפללו, בעד ריעיהו; ויוסף יהוה את כל אשר לאיוב, למשנה. 
<B>מב,יא</B> ויבואו אליו כל אחיו וכל אחיותיו וכל יודעיו לפנים, ויאכלו עימו לחם בביתו, וינודו לו וינחמו אותו, על כל הרעה אשר הביא יהוה עליו; וייתנו לו, איש קשיטה אחת, ואיש, נזם זהב אחד. 
<B>מב,יב</B> ויהוה, בירך את אחרית איוב--מראשיתו; ויהי לו ארבעה עשר אלף צאן, וששת אלפים גמלים, ואלף צמד בקר, ואלף אתונות. 
<B>מב,יג</B> ויהי לו שבענה בנים, ושלוש בנות. 
<B>מב,יד</B> ויקרא שם האחת ימימה, ושם השנית קציעה; ושם השלישית, קרן הפוך. 
<B>מב,טו</B> ולא נמצא נשים יפות, כבנות איוב--בכל הארץ; וייתן להם אביהם נחלה, בתוך אחיהם. 
<B>מב,טז</B> ויחי איוב אחרי זאת, מאה וארבעים שנה; ויראה, את בניו ואת בני בניו--ארבעה, דורות. 
<B>מב,יז</B> וימת איוב, זקן ושבע ימים.  {ש}</P>

</BODY></HTML>
