<!DOCTYPE HTML PUBLIC "-//W3C//DTD HTML 4.01 Transitional//EN">
<HTML DIR="RTL" LANG="HE">
<HEAD>
<meta http-equiv="Content-Type" content="text/html; charset=Windows-1255">
<!--Copyright 2012 Mechon Mamre, 12 Hayyim Vital, Jerusalem-->
<LINK REL="stylesheet" HREF="kr.css" TYPE="text/css">
<TITLE>תנ"ך בכתיב מלא - תהילים</TITLE>
<SCRIPT TYPE="text/javascript" SRC="hm.js"></SCRIPT>
</HEAD>
<BODY>

<H1>תהילים</H1>

<P><B>א,א</B>  אשרי האיש--    אשר לא הלך, בעצת רשעים;<BR>ובדרך חטאים, לא עמד,    ובמושב לצים, לא ישב.<BR>
<B>א,ב</B>  כי אם בתורת יהוה, חפצו;    ובתורתו יהגה, יומם ולילה.<BR>
<B>א,ג</B>  והיה--    כעץ, שתול על-פלגי-מים:<BR>אשר פרייו, ייתן בעיתו--ועלהו לא-ייבול;    וכול אשר-יעשה יצליח.<BR>
<B>א,ד</B>  לא-כן הרשעים:    כי אם-כמוץ, אשר-תידפנו רוח.<BR>
<B>א,ה</B>  על-כן, לא-יקומו רשעים--במשפט;    וחטאים, בעדת צדיקים.<BR>
<B>א,ו</B>  כי-יודע יהוה, דרך צדיקים;    ודרך רשעים תאבד.</P>

<P><B>ב,א</B>  למה, רגשו גויים;    ולאומים, יהגו-ריק.<BR>
<B>ב,ב</B>  יתייצבו, מלכי-ארץ--    ורוזנים נוסדו-יחד:<BR>על-יהוה,    ועל-משיחו.<BR>
<B>ב,ג</B>  ננתקה, את-מוסרותימו;    ונשליכה ממנו עבותימו.<BR>
<B>ב,ד</B>  יושב בשמיים ישחק:    אדוניי, ילעג-למו.<BR>
<B>ב,ה</B>  אז ידבר אלימו באפו;    ובחרונו יבהלמו.<BR>
<B>ב,ו</B>  ואני, נסכתי מלכי:    על-ציון, הר-קודשי.<BR>
<B>ב,ז</B>  אספרה, אל-חוק:    יהוה, אמר אליי בני אתה--אני, היום ילדתיך.<BR>
<B>ב,ח</B>  שאל ממני--ואתנה גויים, נחלתך;    ואחוזתך, אפסי-ארץ.<BR>
<B>ב,ט</B>  תרועם, בשבט ברזל:    ככלי יוצר תנפצם.<BR>
<B>ב,י</B>  ועתה, מלכים השכילו;    היווסרו, שופטי ארץ.<BR>
<B>ב,יא</B>  עבדו את-יהוה ביראה;    וגילו, ברעדה.<BR>
<B>ב,יב</B>  נשקו-בר, פן-יאנף ותאבדו דרך--    כי-יבער כמעט אפו:<BR>אשרי,    כל-חוסי בו.</P>

<P><B>ג,א</B>  מזמור לדויד:    בבורחו, מפני אבשלום בנו.<BR>
<B>ג,ב</B>  יהוה, מה-רבו צריי;    רבים, קמים עליי.<BR>
<B>ג,ג</B>  רבים, אומרים לנפשי:    אין ישועתה לו באלוהים סלה.<BR>
<B>ג,ד</B>  ואתה יהוה, מגן בעדי;    כבודי, ומרים ראשי.<BR>
<B>ג,ה</B>  קולי, אל-יהוה אקרא;    ויענני מהר קודשו סלה.<BR>
<B>ג,ו</B>  אני שכבתי, ואישנה;    הקיצותי--כי יהוה יסמכני.<BR>
<B>ג,ז</B>  לא-אירא, מרבבות עם--    אשר סביב, שתו עליי.<BR>
<B>ג,ח</B>  קומה יהוה, הושיעני אלוהיי--    כי-הכית את-כל-אויביי לחי;<BR>שיני רשעים    שיברת.<BR>
<B>ג,ט</B>  ליהוה הישועה;    על-עמך ברכתך סלה.</P>

<P><B>ד,א</B>  למנצח בנגינות, מזמור לדויד.<BR>
<B>ד,ב</B>  בקוראי, ענני אלוהי צדקי--בצר, הרחבת לי;    חונני, ושמע תפילתי.<BR>
<B>ד,ג</B>  בני איש, עד-מה כבודי לכלימה--תאהבון ריק;    תבקשו כזב סלה.<BR>
<B>ד,ד</B>  ודעו--כי-הפלה יהוה, חסיד לו;    יהוה ישמע, בקוראי אליו.<BR>
<B>ד,ה</B>  רגזו, ואל-תחטאו:    אמרו בלבבכם, על-משכבכם; ודומו סלה.<BR>
<B>ד,ו</B>  זבחו זבחי-צדק;    ובטחו, אל-יהוה.<BR>
<B>ד,ז</B>  רבים אומרים, מי-יראנו-טוב:    נסה עלינו, אור פניך יהוה.<BR>
<B>ד,ח</B>  נתת שמחה בליבי;    מעת דגנם ותירושם רבו.<BR>
<B>ד,ט</B>  בשלום יחדיו, אשכבה ואישן:    כי-אתה יהוה לבדד; לבטח, תושיבני.</P>

<P><B>ה,א</B>  למנצח אל-הנחילות,    מזמור לדויד.<BR>
<B>ה,ב</B>  אמריי האזינה יהוה;    בינה הגיגי.<BR>
<B>ה,ג</B>  הקשיבה, לקול שוועי--מלכי ואלוהיי:    כי-אליך, אתפלל.<BR>
<B>ה,ד</B>  יהוה--בוקר, תשמע קולי;    בוקר אערוך-לך, ואצפה.<BR>
<B>ה,ה</B>  כי, לא אל חפץ רשע אתה:    לא יגורך רע.<BR>
<B>ה,ו</B>  לא-יתייצבו הוללים, לנגד עיניך;    שנאת, כל-פועלי אוון.<BR>
<B>ה,ז</B>  תאבד, דוברי כזב:    איש-דמים ומרמה, יתעב יהוה.<BR>
<B>ה,ח</B>  ואני--ברוב חסדך, אבוא ביתך;    אשתחווה אל-היכל-קודשך, ביראתך.<BR>
<B>ה,ט</B>  יהוה, נחני בצדקתך--למען שורריי;    הישר לפניי דרכך.<BR>
<B>ה,י</B>  כי אין בפיהו, נכונה--קרבם הוות:    קבר-פתוח גרונם; לשונם, יחליקון.<BR>
<B>ה,יא</B>  האשימם, אלוהים--    ייפלו, ממועצותיהם:<BR>ברוב פשעיהם, הדיחמו--    כי-מרו בך.<BR>
<B>ה,יב</B>  וישמחו כל-חוסי בך, לעולם ירננו--    ותסך עלימו;<BR>ויעלצו בך,    אוהבי שמך.<BR>
<B>ה,יג</B>  כי-אתה, תברך צדיק:    יהוה--כצינה, רצון תעטרנו.</P>

<P><B>ו,א</B>  למנצח בנגינות, על-השמינית;    מזמור לדויד.<BR>
<B>ו,ב</B>  יהוה, אל-באפך תוכיחני;    ואל-בחמתך תייסרני.<BR>
<B>ו,ג</B>  חונני יהוה, כי אומלל-אני:    רפאני יהוה--כי נבהלו עצמיי.<BR>
<B>ו,ד</B>  ונפשי, נבהלה מאוד;    ואתה יהוה, עד-מתיי.<BR>
<B>ו,ה</B>  שובה יהוה, חלצה נפשי;    הושיעני, למען חסדך.<BR>
<B>ו,ו</B>  כי אין במוות זכרך;    בשאול, מי יודה-לך.<BR>
<B>ו,ז</B>  יגעתי, באנחתי--אשחה בכל-לילה, מיטתי;    בדמעתי, ערשי אמסה.<BR>
<B>ו,ח</B>  עששה מכעס עיני;    עתקה, בכל-צורריי.<BR>
<B>ו,ט</B>  סורו ממני, כל-פועלי אוון:    כי-שמע יהוה, קול בכיי.<BR>
<B>ו,י</B>  שמע יהוה, תחינתי;    יהוה, תפילתי ייקח.<BR>
<B>ו,יא</B>  יבושו, וייבהלו מאוד--כל-אויביי;    ישובו, יבושו רגע.</P>

<P><B>ז,א</B>  שיגיון, לדויד:    אשר-שר ליהוה--על-דברי-כוש, בן-ימיני.<BR>
<B>ז,ב</B>  יהוה אלוהיי, בך חסיתי;    הושיעני מכל-רודפיי, והצילני.<BR>
<B>ז,ג</B>  פן-יטרוף כאריה נפשי;    פורק, ואין מציל.<BR>
<B>ז,ד</B>  יהוה אלוהיי, אם-עשיתי זאת;    אם-יש-עוול בכפיי.<BR>
<B>ז,ה</B>  אם-גמלתי, שולמי רע;    ואחלצה צוררי ריקם.<BR>
<B>ז,ו</B>  ירדוף אויב נפשי, וישג--וירמוס לארץ חיי;    וכבודי, לעפר ישכן סלה.<BR>
<B>ז,ז</B>  קומה יהוה, באפך--הינשא, בעברות צורריי;    ועורה אליי, משפט ציווית.<BR>
<B>ז,ח</B>  ועדת לאומים, תסובבך;    ועליה, למרום שובה.<BR>
<B>ז,ט</B>  יהוה, ידין עמים:    שופטני יהוה; כצדקי וכתומי עליי.<BR>
<B>ז,י</B>  יגמור נא רע, רשעים--    ותכונן צדיק;<BR>ובוחן ליבות, וכליות--    אלוהים צדיק.<BR>
<B>ז,יא</B>  מגיני על-אלוהים;    מושיע, ישרי-לב.<BR>
<B>ז,יב</B>  אלוהים, שופט צדיק;    ואל, זועם בכל-יום.<BR>
<B>ז,יג</B>  אם-לא ישוב, חרבו ילטוש;    קשתו דרך, ויכוננהא.<BR>
<B>ז,יד</B>  ולו, הכין כלי מוות;    חיציו, לדולקים יפעל.<BR>
<B>ז,טו</B>  הנה יחבל-אוון;    והרה עמל, וילד שקר.<BR>
<B>ז,טז</B>  בור כרה, ויחפרהו;    וייפול, בשחת יפעל.<BR>
<B>ז,יז</B>  ישוב עמלו בראשו;    ועל קודקודו, חמסו יירד.<BR>
<B>ז,יח</B>  אודה יהוה כצדקו;    ואזמרה, שם-יהוה עליון.</P>

<P><B>ח,א</B>  למנצח על-הגיתית,    מזמור לדויד.<BR>
<B>ח,ב</B>  יהוה אדונינו--    מה-אדיר שמך, בכל-הארץ;<BR>אשר תנה הודך,    על-השמיים.<BR>
<B>ח,ג</B>  מפי עוללים, ויונקים--    ייסדת-עוז:<BR>למען צורריך;    להשבית אויב, ומתנקם.<BR>
<B>ח,ד</B>  כי-אראה שמיך,    מעשה אצבעותיך--<BR>ירח וכוכבים,    אשר כוננת.<BR>
<B>ח,ה</B>  מה-אנוש כי-תזכרנו;    ובן-אדם, כי תפקדנו.<BR>
<B>ח,ו</B>  ותחסרהו מעט, מאלוהים;    וכבוד והדר תעטרהו.<BR>
<B>ח,ז</B>  תמשילהו, במעשי ידיך;    כול, שתה תחת-רגליו.<BR>
<B>ח,ח</B>  צונה ואלפים כולם;    וגם, בהמות שדיי.<BR>
<B>ח,ט</B>  ציפור שמיים, ודגי הים;    עובר, אורחות ימים.<BR>
<B>ח,י</B>  יהוה אדונינו:    מה-אדיר שמך, בכל-הארץ.</P>

<P><B>ט,א</B>  למנצח, על-מות לבן;    מזמור לדויד.<BR>
<B>ט,ב</B>  אודה יהוה, בכל-ליבי;    אספרה, כל-נפלאותיך.<BR>
<B>ט,ג</B>  אשמחה ואעלצה בך;    אזמרה שמך עליון.<BR>
<B>ט,ד</B>  בשוב-אויביי אחור;    ייכשלו ויאבדו, מפניך.<BR>
<B>ט,ה</B>  כי-עשית, משפטי ודיני;    ישבת לכיסא, שופט צדק.<BR>
<B>ט,ו</B>  גערת גויים, איבדת רשע;    שמם מחית, לעולם ועד.<BR>
<B>ט,ז</B>  האויב, תמו חורבות--לנצח;    וערים נתשת--אבד זכרם המה.<BR>
<B>ט,ח</B>  ויהוה, לעולם יישב;    כונן למשפט כיסאו.<BR>
<B>ט,ט</B>  והוא, ישפוט-תבל בצדק;    ידין לאומים, במישרים.<BR>
<B>ט,י</B>  ויהי יהוה משגב לדך;    משגב, לעיתות בצרה.<BR>
<B>ט,יא</B>  ויבטחו בך, יודעי שמך:    כי לא-עזבת דורשיך יהוה.<BR>
<B>ט,יב</B>  זמרו--ליהוה, יושב ציון;    הגידו בעמים, עלילותיו.<BR>
<B>ט,יג</B>  כי-דורש דמים, אותם זכר;    לא-שכח, צעקת ענווים.<BR>
<B>ט,יד</B>  חוננני יהוה--ראה עוניי, משונאיי;    מרוממי, משערי מוות.<BR>
<B>ט,טו</B>  למען אספרה, כל-תהילתך:    בשערי בת-ציון--אגילה, בישועתך.<BR>
<B>ט,טז</B>  טבעו גויים, בשחת עשו;    ברשת-זו טמנו, נלכדה רגלם.<BR>
<B>ט,יז</B>  נודע, יהוה--משפט עשה:    בפועל כפיו, נוקש רשע; היגיון סלה.<BR>
<B>ט,יח</B>  ישובו רשעים לשאולה:    כל-גויים, שכחי אלוהים.<BR>
<B>ט,יט</B>  כי לא לנצח, יישכח אביון;    תקוות עניים, תאבד לעד.<BR>
<B>ט,כ</B>  קומה יהוה, אל-יעוז אנוש;    יישפטו גויים, על-פניך.<BR>
<B>ט,כא</B>  שיתה יהוה, מורה--להם:    יידעו גויים--אנוש המה סלה.</P>

<P><B>י,א</B>  למה יהוה, תעמוד ברחוק;    תעלים, לעיתות בצרה.<BR>
<B>י,ב</B>  בגאוות רשע, ידלק עני;    ייתפשו, במזימות זו חשבו.<BR>
<B>י,ג</B>  כי-הילל רשע, על-תאוות נפשו;    ובוצע בירך, ניאץ יהוה.<BR>
<B>י,ד</B>  רשע--כגובה אפו, בל-ידרוש;    אין אלוהים, כל-מזימותיו.<BR>
<B>י,ה</B>  יחילו דרכיו, בכל-עת--מרום משפטיך, מנגדו;    כל-צורריו, יפיח בהם.<BR>
<B>י,ו</B>  אמר בליבו, בל-אמוט;    לדור ודור, אשר לא-ברע.<BR>
<B>י,ז</B>  אלה, פיהו מלא--ומרמות ותוך;    תחת לשונו, עמל ואוון.<BR>
<B>י,ח</B>  יישב, במארב חצרים--במסתרים, יהרוג נקי;    עיניו, לחלכה יצפונו.<BR>
<B>י,ט</B>  יארוב במסתר, כאריה בסוכו--    יארוב, לחטוף עני;<BR>יחטוף עני,    במושכו ברשתו.<BR>
<B>י,י</B>  ידכה ישוח;    ונפל בעצומיו, חיל כאים.<BR>
<B>י,יא</B>  אמר בליבו, שכח אל;    הסתיר פניו, בל-ראה לנצח.<BR>
<B>י,יב</B>  קומה יהוה--אל, נשא ידך;    אל-תשכח ענווים.<BR>
<B>י,יג</B>  על-מה, ניאץ רשע אלוהים;    אמר בליבו, לא תדרוש.<BR>
<B>י,יד</B>  ראית, כי-אתה עמל וכעס תביט--    לתת בידך:<BR>עליך, יעזוב חלכה;    יתום, אתה היית עוזר.<BR>
<B>י,טו</B>  שבור, זרוע רשע;    ורע, תדרוש-רשעו בל-תמצא.<BR>
<B>י,טז</B>  יהוה מלך, עולם ועד;    אבדו גויים, מארצו.<BR>
<B>י,יז</B>  תאוות ענווים שמעת יהוה;    תכין ליבם, תקשיב אוזנך.<BR>
<B>י,יח</B>  לשפוט יתום, ודך:    בל-יוסיף עוד--לערוץ אנוש, מן-הארץ.</P>

<P><B>יא,א</B>  למנצח, לדויד:<BR>ביהוה, חסיתי--איך, תאמרו לנפשי;    נודי, הרכם ציפור.<BR>
<B>יא,ב</B>  כי הנה הרשעים, ידרכון קשת,    כוננו חיצם על-יתר--<BR>לירות במו-אופל,    לישרי-לב.<BR>
<B>יא,ג</B>  כי השתות, ייהרסון--    צדיק, מה-פעל.<BR>
<B>יא,ד</B>  יהוה, בהיכל קודשו--    יהוה, בשמיים כיסאו:<BR>עיניו יחזו--    עפעפיו יבחנו, בני אדם.<BR>
<B>יא,ה</B>  יהוה, צדיק יבחן:    ורשע, ואוהב חמס--שנאה נפשו.<BR>
<B>יא,ו</B>  ימטר על-רשעים, פחים:    אש וגופרית, ורוח זלעפות--מנת כוסם.<BR>
<B>יא,ז</B>  כי-צדיק יהוה, צדקות אהב;    ישר, יחזו פנימו.</P>

<P><B>יב,א</B>  למנצח על-השמינית,    מזמור לדויד.<BR>
<B>יב,ב</B>  הושיעה יהוה, כי-גמר חסיד:    כי-פסו אמונים, מבני אדם.<BR>
<B>יב,ג</B>  שוא, ידברו--איש את-ריעהו:    שפת חלקות--בלב ולב ידברו.<BR>
<B>יב,ד</B>  יכרת יהוה, כל-שפתי חלקות--    לשון, מדברת גדולות.<BR>
<B>יב,ה</B>  אשר אמרו, ללשוננו נגביר--שפתינו איתנו:    מי אדון לנו.<BR>
<B>יב,ו</B>  משוד עניים,    מאנקת אביונים:<BR>עתה אקום, יאמר יהוה;    אשית בישע, יפיח לו.<BR>
<B>יב,ז</B>  אמרות יהוה,    אמרות טהורות:<BR>כסף צרוף, בעליל לארץ;    מזוקק, שבעתיים.<BR>
<B>יב,ח</B>  אתה-יהוה תשמרם;    תיצרנו, מן-הדור זו לעולם.<BR>
<B>יב,ט</B>  סביב, רשעים יתהלכון;    כרום זולות, לבני אדם.</P>

<P><B>יג,א</B>  למנצח, מזמור לדויד.<BR>
<B>יג,ב</B>  עד-אנה יהוה, תשכחני נצח;    עד-אנה, תסתיר את-פניך ממני.<BR>
<B>יג,ג</B>  עד-אנה אשית עצות, בנפשי--    יגון בלבבי יומם;<BR>עד-אנה,    ירום אויבי עליי.<BR>
<B>יג,ד</B>  הביטה ענני, יהוה אלוהיי;    האירה עיניי, פן-אישן המוות.<BR>
<B>יג,ה</B>  פן-יאמר אויבי יכולתיו;    צריי יגילו, כי אמוט.<BR>
<B>יג,ו</B>  ואני, בחסדך בטחתי--    יגל ליבי, בישועתך:<BR>אשירה ליהוה,    כי גמל עליי.</P>

<P><B>יד,א</B>  למנצח, לדויד:<BR>אמר נבל בליבו,    אין אלוהים;<BR>השחיתו, התעיבו עלילה--    אין עושה-טוב.<BR>
<B>יד,ב</B>  יהוה--    משמיים, השקיף על-בני-אדם:<BR>לראות, היש משכיל--    דורש, את-אלוהים.<BR>
<B>יד,ג</B>  הכול סר, יחדיו נאלחו:    אין עושה-טוב--אין, גם-אחד.<BR>
<B>יד,ד</B>  הלוא ידעו, כל-פועלי-אוון:    אוכלי עמי, אכלו לחם; יהוה, לא קראו.<BR>
<B>יד,ה</B>  שם, פחדו פחד:    כי-אלוהים, בדור צדיק.<BR>
<B>יד,ו</B>  עצת-עני תבישו:    כי יהוה מחסהו.<BR>
<B>יד,ז</B>  מי ייתן מציון,    ישועת ישראל:<BR>בשוב יהוה, שבות עמו;    יגל יעקוב, ישמח ישראל.</P>

<P><B>טו,א</B>  מזמור, לדויד:    יהוה, מי-יגור באוהלך; מי-ישכון, בהר קודשך.<BR>
<B>טו,ב</B>  הולך תמים, ופועל צדק;    ודובר אמת, בלבבו.<BR>
<B>טו,ג</B>  לא-רגל, על-לשונו--לא-עשה לריעהו רעה;    וחרפה, לא-נשא על-קרובו.<BR>
<B>טו,ד</B>  נבזה, בעיניו נמאס--    ואת-יראי יהוה יכבד;<BR>נשבע להרע,    ולא ימיר.<BR>
<B>טו,ה</B>  כספו, לא-נתן בנשך--    ושוחד על-נקי, לא לקח:<BR>עושה-אלה--    לא יימוט לעולם.</P>

<P><B>טז,א</B>  מכתם לדויד:    שומרני אל, כי-חסיתי בך.<BR>
<B>טז,ב</B>  אמרת ליהוה, אדוניי אתה;    טובתי, בל-עליך.<BR>
<B>טז,ג</B>  לקדושים, אשר-בארץ המה;    ואדירי, כל-חפצי-בם.<BR>
<B>טז,ד</B>  ירבו עצבותם,    אחר מהרו:<BR>בל-אסיך נסכיהם מדם;    ובל-אשא את-שמותם, על-שפתיי.<BR>
<B>טז,ה</B>  יהוה, מנת-חלקי וכוסי--    אתה, תומיך גורלי.<BR>
<B>טז,ו</B>  חבלים נפלו-לי, בנעימים;    אף-נחלת, שפרה עליי.<BR>
<B>טז,ז</B>  אברך--את-יהוה, אשר יעצני;    אף-לילות, ייסרוני כליותיי.<BR>
<B>טז,ח</B>  שיוויתי יהוה לנגדי תמיד:    כי מימיני, בל-אמוט.<BR>
<B>טז,ט</B>  לכן, שמח ליבי--ויגל כבודי;    אף-בשרי, ישכון לבטח.<BR>
<B>טז,י</B>  כי, לא-תעזוב נפשי לשאול;    לא-תיתן חסידך, לראות שחת.<BR>
<B>טז,יא</B>  תודיעני,    אורח חיים:<BR>שובע שמחות, את-פניך;    נעימות בימינך נצח.</P>

<P><B>יז,א</B>  תפילה, לדויד:<BR>שמעה יהוה, צדק--    הקשיבה רינתי, האזינה תפילתי;<BR>בלא,    שפתי מרמה.<BR>
<B>יז,ב</B>  מלפניך, משפטי ייצא;    עיניך, תחזינה מישרים.<BR>
<B>יז,ג</B>  בחנת ליבי, פקדת לילה--    צרפתני בל-תמצא;<BR>זמותי,    בל-יעבור-פי.<BR>
<B>יז,ד</B>  לפעולות אדם, בדבר שפתיך--    אני שמרתי, אורחות פריץ.<BR>
<B>יז,ה</B>  תמוך אשוריי, במעגלותיך;    בל-נמוטו פעמיי.<BR>
<B>יז,ו</B>  אני-קראתיך כי-תענני אל;    הט-אוזנך לי, שמע אמרתי.<BR>
<B>יז,ז</B>  הפלה חסדיך, מושיע חוסים--    ממתקוממים, בימינך.<BR>
<B>יז,ח</B>  שומרני, כאישון בת-עין;    בצל כנפיך, תסתירני.<BR>
<B>יז,ט</B>  מפני רשעים, זו שדוני;    אויביי בנפש, יקיפו עליי.<BR>
<B>יז,י</B>  חלבמו סגרו;    פימו, דיברו בגאות.<BR>
<B>יז,יא</B>  אשורינו, עתה סבבונו;    עיניהם ישיתו, לנטות בארץ.<BR>
<B>יז,יב</B>  דמיונו--כאריה, יכסוף לטרוף;    וככפיר, יושב במסתרים.<BR>
<B>יז,יג</B>  קומה יהוה--    קדמה פניו, הכריעהו;<BR>פלטה נפשי,    מרשע חרבך.<BR>
<B>יז,יד</B>  ממתים ידך יהוה,    ממתים מחלד--<BR>חלקם בחיים,    וצפונך תמלא בטנם:<BR>ישבעו בנים--    והניחו יתרם, לעולליהם.<BR>
<B>יז,טו</B>  אני--בצדק, אחזה פניך;    אשבעה בהקיץ, תמונתך.</P>

<P><B>יח,א</B>  למנצח, לעבד יהוה--לדויד:<BR>אשר דיבר, ליהוה,    את-דברי, השירה הזאת--<BR>ביום הציל-יהוה אותו מכף כל-אויביו,    ומיד שאול.<BR>
<B>יח,ב</B>  ויאמר--    ארחמך יהוה חזקי.<BR>
<B>יח,ג</B>  יהוה, סלעי ומצודתי--    ומפלטי:<BR>אלי צורי, אחסה-בו;    מגיני וקרן-ישעי, משגבי.<BR>
<B>יח,ד</B>  מהולל, אקרא יהוה;    ומן-אויביי, איוושע.<BR>
<B>יח,ה</B>  אפפוני חבלי-מוות;    ונחלי בלייעל יבעתוני.<BR>
<B>יח,ו</B>  חבלי שאול סבבוני;    קידמוני, מוקשי מוות.<BR>
<B>יח,ז</B>  בצר-לי, אקרא יהוה--    ואל-אלוהיי אשווע:<BR>ישמע מהיכלו קולי;    ושוועתי, לפניו תבוא באוזניו.<BR>
<B>יח,ח</B>  ותגעש ותרעש, הארץ--    ומוסדי הרים ירגזו;<BR>ויתגעשו,    כי-חרה לו.<BR>
<B>יח,ט</B>  עלה עשן, באפו--    ואש-מפיו תאכל;<BR>גחלים,    בערו ממנו.<BR>
<B>יח,י</B>  ויט שמיים, ויירד;    וערפל, תחת רגליו.<BR>
<B>יח,יא</B>  וירכב על-כרוב, ויעוף;    ויידא, על-כנפי-רוח.<BR>
<B>יח,יב</B>  ישת חושך, סתרו--    סביבותיו סוכתו;<BR>חשכת-מים,    עבי שחקים.<BR>
<B>יח,יג</B>  מנוגה, נגדו:    עביו עברו--ברד, וגחלי-אש.<BR>
<B>יח,יד</B>  וירעם בשמיים, יהוה--ועליון, ייתן קולו;    ברד, וגחלי-אש.<BR>
<B>יח,טו</B>  וישלח חיציו, ויפיצם;    וברקים רב, ויהומם.<BR>
<B>יח,טז</B>  וייראו, אפיקי מים,    וייגלו, מוסדות תבל:<BR>מגערתך יהוה--    מנשמת, רוח אפך.<BR>
<B>יח,יז</B>  ישלח ממרום, ייקחני;    ימשני, ממים רבים.<BR>
<B>יח,יח</B>  יצילני, מאויבי עז;    ומשונאיי, כי-אמצו ממני.<BR>
<B>יח,יט</B>  יקדמוני ביום-אידי;    ויהי-יהוה למשען לי.<BR>
<B>יח,כ</B>  ויוציאני למרחב;    יחלצני, כי חפץ בי.<BR>
<B>יח,כא</B>  יגמלני יהוה כצדקי;    כבור ידיי, ישיב לי.<BR>
<B>יח,כב</B>  כי-שמרתי, דרכי יהוה;    ולא-רשעתי, מאלוהיי.<BR>
<B>יח,כג</B>  כי כל-משפטיו לנגדי;    וחוקותיו, לא-אסיר מני.<BR>
<B>יח,כד</B>  ואהי תמים עימו;    ואשתמר, מעווני.<BR>
<B>יח,כה</B>  וישב-יהוה לי כצדקי;    כבור ידיי, לנגד עיניו.<BR>
<B>יח,כו</B>  עם-חסיד תתחסד;    עם-גבר תמים, תיתמם.<BR>
<B>יח,כז</B>  עם-נבר תתברר;    ועם-עיקש, תתפתל.<BR>
<B>יח,כח</B>  כי-אתה, עם-עני תושיע;    ועיניים רמות תשפיל.<BR>
<B>יח,כט</B>  כי-אתה, תאיר נרי;    יהוה אלוהיי, יגיה חושכי.<BR>
<B>יח,ל</B>  כי-בך, ארוץ גדוד;    ובאלוהיי, אדלג-שור.<BR>
<B>יח,לא</B>  האל,    תמים דרכו:<BR>אמרת-יהוה צרופה;    מגן הוא, לכול החוסים בו.<BR>
<B>יח,לב</B>  כי מי אלוה, מבלעדי יהוה;    ומי צור, זולתי אלוהינו.<BR>
<B>יח,לג</B>  האל, המאזרני חיל;    וייתן תמים דרכי.<BR>
<B>יח,לד</B>  משווה רגליי, כאיילות;    ועל במותיי, יעמידני.<BR>
<B>יח,לה</B>  מלמד ידיי, למלחמה;    וניחתה קשת-נחושה, זרועותיי.<BR>
<B>יח,לו</B>  ותיתן-לי, מגן ישעך:    וימינך תסעדני; וענוותך תרבני.<BR>
<B>יח,לז</B>  תרחיב צעדי תחתיי;    ולא מעדו, קרסוליי.<BR>
<B>יח,לח</B>  ארדוף אויביי, ואשיגם;    ולא-אשוב, עד-כלותם.<BR>
<B>יח,לט</B>  אמחצם, ולא-יוכלו קום;    ייפלו, תחת רגליי.<BR>
<B>יח,מ</B>  ותאזרני חיל, למלחמה;    תכריע קמיי תחתיי.<BR>
<B>יח,מא</B>  ואויביי, נתת לי עורף;    ומשנאיי, אצמיתם.<BR>
<B>יח,מב</B>  ישוועו ואין-מושיע;    על-יהוה, ולא ענם.<BR>
<B>יח,מג</B>  ואשחקם, כעפר על-פני-רוח;    כטיט חוצות אריקם.<BR>
<B>יח,מד</B>  תפלטני, מריבי-עם:    תשימני, לראש גויים; עם לא-ידעתי יעבדוני.<BR>
<B>יח,מה</B>  לשמע אוזן, יישמעו לי;    בני-נכר, יכחשו-לי.<BR>
<B>יח,מו</B>  בני-נכר ייבולו;    ויחרגו, ממסגרותיהם.<BR>
<B>יח,מז</B>  חי-יהוה, וברוך צורי;    וירום, אלוהי ישעי.<BR>
<B>יח,מח</B>  האל--הנותן נקמות לי;    וידבר עמים תחתיי.<BR>
<B>יח,מט</B>  מפלטי, מאויביי:    אף מן-קמיי, תרוממני; מאיש חמס, תצילני.<BR>
<B>יח,נ</B>  על-כן, אודך בגויים יהוה;    ולשמך אזמרה.<BR>
<B>יח,נא</B>  מגדיל,    ישועות מלכו:<BR>ועושה חסד, למשיחו--לדויד ולזרעו;    עד-עולם.</P>

<P><B>יט,א</B>  למנצח, מזמור לדויד.<BR>
<B>יט,ב</B>  השמיים, מספרים כבוד-אל;    ומעשה ידיו, מגיד הרקיע.<BR>
<B>יט,ג</B>  יום ליום, יביע אומר;    ולילה ללילה, יחווה-דעת.<BR>
<B>יט,ד</B>  אין-אומר, ואין דברים:    בלי, נשמע קולם.<BR>
<B>יט,ה</B>  בכל-הארץ, יצא קוום,    ובקצה תבל, מיליהם;<BR>לשמש,    שם-אוהל בהם.<BR>
<B>יט,ו</B>  והוא--כחתן, יוצא מחופתו;    ישיש כגיבור, לרוץ אורח.<BR>
<B>יט,ז</B>  מקצה השמיים, מוצאו--ותקופתו על-קצותם;    ואין נסתר, מחמתו.<BR>
<B>יט,ח</B>  תורת יהוה תמימה, משיבת נפש;    עדות יהוה נאמנה, מחכימת פתי.<BR>
<B>יט,ט</B>  פיקודי יהוה ישרים, משמחי-לב;    מצות יהוה ברה, מאירת עיניים.<BR>
<B>יט,י</B>  יראת יהוה, טהורה--עומדת לעד:    משפטי-יהוה אמת; צדקו יחדיו.<BR>
<B>יט,יא</B>  הנחמדים--מזהב, ומפז רב;    ומתוקים מדבש, ונופת צופים.<BR>
<B>יט,יב</B>  גם-עבדך, נזהר בהם;    בשומרם, עקב רב.<BR>
<B>יט,יג</B>  שגיאות מי-יבין;    מנסתרות נקני.<BR>
<B>יט,יד</B>  גם מזדים, חשוך עבדך--    אל-ימשלו-בי אז איתם;<BR>וניקיתי,    מפשע רב.<BR>
<B>יט,טו</B>  יהיו לרצון אמרי-פי, והגיון ליבי    לפניך:<BR>יהוה,    צורי וגואלי.</P>

<P><B>כ,א</B>  למנצח, מזמור לדויד.<BR>
<B>כ,ב</B>  יענך יהוה, ביום צרה;    ישגבך, שם אלוהי יעקוב.<BR>
<B>כ,ג</B>  ישלח-עזרך מקודש;    ומציון, יסעדך.<BR>
<B>כ,ד</B>  יזכור כל-מנחותיך;    ועולתך ידשנה סלה.<BR>
<B>כ,ה</B>  ייתן-לך כלבבך;    וכל-עצתך ימלא.<BR>
<B>כ,ו</B>  נרננה, בישועתך--    ובשם-אלוהינו נדגול;<BR>ימלא יהוה,    כל-משאלותיך.<BR>
<B>כ,ז</B>  עתה ידעתי--    כי הושיע יהוה, משיחו:<BR>יענהו, משמי קודשו--    בגבורות, ישע ימינו.<BR>
<B>כ,ח</B>  אלה ברכב,    ואלה בסוסים;<BR>ואנחנו,    בשם-יהוה אלוהינו נזכיר.<BR>
<B>כ,ט</B>  המה, כרעו ונפלו;    ואנחנו קמנו, ונתעודד.<BR>
<B>כ,י</B>  יהוה הושיעה:    המלך, יעננו ביום-קוראנו.</P>

<P><B>כא,א</B>  למנצח, מזמור לדויד.<BR>
<B>כא,ב</B>  יהוה, בעוזך ישמח-מלך;    ובישועתך, מה-יגל מאוד.<BR>
<B>כא,ג</B>  תאוות ליבו, נתת לו;    וארשת שפתיו, בל-מנעת סלה.<BR>
<B>כא,ד</B>  כי-תקדמנו, ברכות טוב;    תשית לראשו, עטרת פז.<BR>
<B>כא,ה</B>  חיים, שאל ממך--נתת לו;    אורך ימים, עולם ועד.<BR>
<B>כא,ו</B>  גדול כבודו, בישועתך;    הוד והדר, תשווה עליו.<BR>
<B>כא,ז</B>  כי-תשיתהו ברכות לעד;    תחדהו בשמחה, את-פניך.<BR>
<B>כא,ח</B>  כי-המלך, בוטח ביהוה;    ובחסד עליון, בל-יימוט.<BR>
<B>כא,ט</B>  תמצא ידך, לכל-אויביך;    ימינך, תמצא שונאיך.<BR>
<B>כא,י</B>  תשיתמו, כתנור אש--    לעת פניך:<BR>יהוה, באפו יבלעם;    ותאכלם אש.<BR>
<B>כא,יא</B>  פריימו, מארץ תאבד;    וזרעם, מבני אדם.<BR>
<B>כא,יב</B>  כי-נטו עליך רעה;    חשבו מזימה, בל-יוכלו.<BR>
<B>כא,יג</B>  כי, תשיתמו שכם;    במיתריך, תכונן על-פניהם.<BR>
<B>כא,יד</B>  רומה יהוה בעוזך;    נשירה ונזמרה, גבורתך.</P>

<P><B>כב,א</B>  למנצח, על-איילת השחר;    מזמור לדויד.<BR>
<B>כב,ב</B>  אלי אלי, למה עזבתני;    רחוק מישועתי, דברי שאגתי.<BR>
<B>כב,ג</B>  אלוהיי--אקרא יומם, ולא תענה;    ולילה, ולא-דומייה לי.<BR>
<B>כב,ד</B>  ואתה קדוש--    יושב, תהילות ישראל.<BR>
<B>כב,ה</B>  בך, בטחו אבותינו;    בטחו, ותפלטמו.<BR>
<B>כב,ו</B>  אליך זעקו ונמלטו;    בך בטחו ולא-בושו.<BR>
<B>כב,ז</B>  ואנוכי תולעת ולא-איש;    חרפת אדם, ובזוי עם.<BR>
<B>כב,ח</B>  כל-רואיי, ילעיגו לי;    יפטירו בשפה, יניעו ראש.<BR>
<B>כב,ט</B>  גול אל-יהוה יפלטהו;    יצילהו, כי חפץ בו.<BR>
<B>כב,י</B>  כי-אתה גוחי מבטן;    מבטיחי, על-שדי אימי.<BR>
<B>כב,יא</B>  עליך, הושלכתי מרחם;    מבטן אימי, אלי אתה.<BR>
<B>כב,יב</B>  אל-תרחק ממני, כי-צרה קרובה:    כי-אין עוזר.<BR>
<B>כב,יג</B>  סבבוני, פרים רבים;    אבירי בשן כיתרוני.<BR>
<B>כב,יד</B>  פצו עליי פיהם;    אריה, טורף ושואג.<BR>
<B>כב,טו</B>  כמים נשפכתי--    והתפרדו, כל-עצמותיי:<BR>היה ליבי, כדונג;    נמס, בתוך מעיי.<BR>
<B>כב,טז</B>  יבש כחרש, כוחי, ולשוני, מודבק מלקוחיי;    ולעפר-מוות תשפתני.<BR>
<B>כב,יז</B>  כי סבבוני, כלבים:    עדת מרעים, הקיפוני; כארי, ידיי ורגליי.<BR>
<B>כב,יח</B>  אספר כל-עצמותיי;    המה יביטו, יראו-בי.<BR>
<B>כב,יט</B>  יחלקו בגדיי להם;    ועל-לבושי, יפילו גורל.<BR>
<B>כב,כ</B>  ואתה יהוה, אל-תרחק;    איילותי, לעזרתי חושה.<BR>
<B>כב,כא</B>  הצילה מחרב נפשי;    מיד-כלב, יחידתי.<BR>
<B>כב,כב</B>  הושיעני, מפי אריה;    ומקרני רימים עניתני.<BR>
<B>כב,כג</B>  אספרה שמך לאחיי;    בתוך קהל אהללך.<BR>
<B>כב,כד</B>  יראי יהוה, הללוהו--    כל-זרע יעקוב כבדוהו;<BR>וגורו ממנו,    כל-זרע ישראל.<BR>
<B>כב,כה</B>  כי לא-בזה ולא שיקץ, ענות עני--    ולא-הסתיר פניו ממנו;<BR>ובשוועו אליו    שמע.<BR>
<B>כב,כו</B>  מאיתך, תהילתי:    בקהל רב--נדריי אשלם, נגד יראיו.<BR>
<B>כב,כז</B>  יאכלו ענווים, וישבעו--    יהללו יהוה, דורשיו;<BR>יחי לבבכם    לעד.<BR>
<B>כב,כח</B>  יזכרו, וישובו אל-יהוה--    כל-אפסי-ארץ;<BR>וישתחוו לפניך,    כל-משפחות גויים.<BR>
<B>כב,כט</B>  כי ליהוה, המלוכה;    ומושל, בגויים.<BR>
<B>כב,ל</B>  אכלו וישתחוו, כל-דשני-ארץ--    לפניו יכרעו, כל-יורדי עפר;<BR>ונפשו,    לא חייה.<BR>
<B>כב,לא</B>  זרע יעבדנו;    יסופר לאדוניי לדור.<BR>
<B>כב,לב</B>  יבואו, ויגידו צדקתו:    לעם נולד, כי עשה.</P>

<P><B>כג,א</B>  מזמור לדויד:    יהוה רועי, לא אחסר.<BR>
<B>כג,ב</B>  בנאות דשא, ירביצני;    על-מי מנוחות ינהלני.<BR>
<B>כג,ג</B>  נפשי ישובב;    ינחני במעגלי-צדק, למען שמו.<BR>
<B>כג,ד</B>  גם כי-אלך בגיא צלמוות, לא-אירא רע--    כי-אתה עימדי;<BR>שבטך ומשענתך,    המה ינחמוני.<BR>
<B>כג,ה</B>  תערוך לפניי, שולחן--    נגד צורריי;<BR>דישנת בשמן ראשי,    כוסי רוויה.<BR>
<B>כג,ו</B>  אך, טוב וחסד ירדפוני--    כל-ימי חיי;<BR>ושבתי בבית-יהוה,    לאורך ימים.</P>

<P><B>כד,א</B>  לדויד, מזמור:<BR>ליהוה, הארץ ומלואה;    תבל, ויושבי בה.<BR>
<B>כד,ב</B>  כי-הוא, על-ימים יסדה;    ועל-נהרות, יכוננהא.<BR>
<B>כד,ג</B>  מי-יעלה בהר-יהוה;    ומי-יקום, במקום קודשו.<BR>
<B>כד,ד</B>  נקי כפיים,    ובר-לבב:<BR>אשר לא-נשא לשוא נפשי;    ולא נשבע למרמה.<BR>
<B>כד,ה</B>  יישא ברכה, מאת יהוה;    וצדקה, מאלוהי ישעו.<BR>
<B>כד,ו</B>  זה, דור דורשיו;    מבקשי פניך יעקוב סלה.<BR>
<B>כד,ז</B>  שאו שערים, ראשיכם,    והינשאו, פתחי עולם;<BR>ויבוא,    מלך הכבוד.<BR>
<B>כד,ח</B>  מי זה,    מלך הכבוד:<BR>יהוה, עיזוז וגיבור;    יהוה, גיבור מלחמה.<BR>
<B>כד,ט</B>  שאו שערים, ראשיכם,    ושאו, פתחי עולם;<BR>ויבוא,    מלך הכבוד.<BR>
<B>כד,י</B>  מי הוא זה,    מלך הכבוד:<BR>יהוה צבאות--    הוא מלך הכבוד סלה.</P>

<P><B>כה,א</B>  לדויד:    אליך יהוה, נפשי אשא.<BR>
<B>כה,ב</B>  אלוהיי--בך בטחתי, אל-אבושה;    אל-יעלצו אויביי לי.<BR>
<B>כה,ג</B>  גם כל-קוויך, לא יבושו;    יבושו, הבוגדים ריקם.<BR>
<B>כה,ד</B>  דרכיך יהוה, הודיעני;    אורחותיך למדני.<BR>
<B>כה,ה</B>  הדריכני באמיתך, ולמדני--    כי-אתה, אלוהי ישעי;<BR>אותך קיוויתי,    כל-היום.<BR>
<B>כה,ו</B>  זכור-רחמיך יהוה, וחסדיך:    כי מעולם המה.<BR>
<B>כה,ז</B>  חטאות נעוריי, ופשעיי--    אל-תזכור:<BR>כחסדך זכור-לי-אתה--    למען טובך יהוה.<BR>
<B>כה,ח</B>  טוב-וישר יהוה;    על-כן יורה חטאים בדרך.<BR>
<B>כה,ט</B>  ידרך ענווים, במשפט;    וילמד ענווים דרכו.<BR>
<B>כה,י</B>  כל-אורחות יהוה, חסד ואמת--    לנוצרי בריתו, ועדותיו.<BR>
<B>כה,יא</B>  למען-שמך יהוה;    וסלחת לעווני, כי רב-הוא.<BR>
<B>כה,יב</B>  מי-זה האיש, ירא יהוה--    יורנו, בדרך יבחר.<BR>
<B>כה,יג</B>  נפשו, בטוב תלין;    וזרעו, יירש ארץ.<BR>
<B>כה,יד</B>  סוד יהוה, ליראיו;    ובריתו, להודיעם.<BR>
<B>כה,טו</B>  עיניי תמיד, אל-יהוה:    כי הוא-יוציא מרשת רגליי.<BR>
<B>כה,טז</B>  פנה-אליי וחונני:    כי-יחיד ועני אני.<BR>
<B>כה,יז</B>  צרות לבבי הרחיבו;    ממצוקותיי, הוציאני.<BR>
<B>כה,יח</B>  ראה עוניי, ועמלי;    ושא, לכל-חטאותיי.<BR>
<B>כה,יט</B>  ראה-אויביי כי-רבו;    ושנאת חמס שנאוני.<BR>
<B>כה,כ</B>  שומרה נפשי, והצילני;    אל-אבוש, כי-חסיתי בך.<BR>
<B>כה,כא</B>  תום-ויושר ייצרוני:    כי, קיוויתיך.<BR>
<B>כה,כב</B>  פדה אלוהים, את-ישראל--    מכול, צרותיו.</P>

<P><B>כו,א</B>  לדויד:  שופטני יהוה--    כי-אני, בתומי הלכתי;<BR>וביהוה בטחתי,    לא אמעד.<BR>
<B>כו,ב</B>  בחנני יהוה ונסני;    צורפה כליותיי וליבי.<BR>
<B>כו,ג</B>  כי-חסדך, לנגד עיניי;    והתהלכתי, באמיתך.<BR>
<B>כו,ד</B>  לא-ישבתי, עם-מתי-שוא;    ועם נעלמים, לא אבוא.<BR>
<B>כו,ה</B>  שנאתי, קהל מרעים;    ועם-רשעים, לא אשב.<BR>
<B>כו,ו</B>  ארחץ בניקיון כפיי;    ואסובבה את-מזבחך יהוה.<BR>
<B>כו,ז</B>  לשמיע, בקול תודה;    ולספר, כל-נפלאותיך.<BR>
<B>כו,ח</B>  יהוה--אהבתי, מעון ביתך;    ומקום, משכן כבודך.<BR>
<B>כו,ט</B>  אל-תאסוף עם-חטאים נפשי;    ועם-אנשי דמים חיי.<BR>
<B>כו,י</B>  אשר-בידיהם זימה;    וימינם, מלאה שוחד.<BR>
<B>כו,יא</B>  ואני, בתומי אלך;    פדני וחונני.<BR>
<B>כו,יב</B>  רגלי, עמדה במישור;    במקהלים, אברך יהוה.</P>

<P><B>כז,א</B>  לדויד:    יהוה, אורי וישעי--ממי אירא;<BR>יהוה מעוז-חיי,    ממי אפחד.<BR>
<B>כז,ב</B>  בקרוב עליי, מרעים--    לאכול את-בשרי:<BR>צריי ואויביי לי;    המה כשלו ונפלו.<BR>
<B>כז,ג</B>  אם-תחנה עליי, מחנה--    לא-יירא ליבי:<BR>אם-תקום עליי, מלחמה--    בזאת, אני בוטח.<BR>
<B>כז,ד</B>  אחת, שאלתי מאת-יהוה--    אותה אבקש:<BR>שבתי בבית-יהוה,    כל-ימי חיי;<BR>לחזות בנועם-יהוה,    ולבקר בהיכלו.<BR>
<B>כז,ה</B>  כי יצפנני, בסוכו--    ביום רעה:<BR>יסתירני, בסתר אוהלו;    בצור, ירוממני.<BR>
<B>כז,ו</B>  ועתה ירום ראשי, על אויביי סביבותיי,    ואזבחה באוהלו, זבחי תרועה;<BR>אשירה ואזמרה,    ליהוה.<BR>
<B>כז,ז</B>  שמע-יהוה קולי אקרא;    וחונני וענני.<BR>
<B>כז,ח</B>  לך, אמר ליבי--בקשו פניי;    את-פניך יהוה אבקש.<BR>
<B>כז,ט</B>  אל-תסתר פניך, ממני--    אל תט-באף, עבדך:<BR>עזרתי היית;    אל-תיטשני ואל-תעזבני, אלוהי ישעי.<BR>
<B>כז,י</B>  כי-אבי ואימי עזבוני;    ויהוה יאספני.<BR>
<B>כז,יא</B>  הורני יהוה, דרכך:    ונחני, באורח מישור--למען, שורריי.<BR>
<B>כז,יב</B>  אל-תיתנני, בנפש צריי:    כי קמו-בי עדי-שקר, ויפח חמס.<BR>
<B>כז,יג</B>  לולא--האמנתי, לראות בטוב-יהוה:    בארץ חיים.<BR>
<B>כז,יד</B>  קווה, אל-יהוה:    חזק, ויאמץ ליבך; וקווה, אל-יהוה.</P>

<P><B>כח,א</B>  לדויד, אליך יהוה אקרא--    צורי, אל-תחרש ממני:<BR>פן-תחשה ממני;    ונמשלתי, עם-יורדי בור.<BR>
<B>כח,ב</B>  שמע קול תחנוניי,    בשוועי אליך;<BR>בנושאי ידיי,    אל-דביר קודשך.<BR>
<B>כח,ג</B>  אל-תמשכני עם-רשעים,    ועם-פועלי-אוון:<BR>דוברי שלום, עם-ריעיהם;    ורעה, בלבבם.<BR>
<B>כח,ד</B>  תן-להם כפועלם,    וכרוע מעלליהם:<BR>כמעשה ידיהם, תן להם;    השב גמולם להם.<BR>
<B>כח,ה</B>  כי לא יבינו, אל-פעולות יהוה--    ואל-מעשה ידיו;<BR>יהרסם,    ולא יבנם.<BR>
<B>כח,ו</B>  ברוך יהוה:    כי-שמע, קול תחנוניי.<BR>
<B>כח,ז</B>  יהוה, עוזי ומגיני--    בו בטח ליבי, ונעזרתי:<BR>ויעלוז ליבי;    ומשירי אהודנו.<BR>
<B>כח,ח</B>  יהוה עוז-למו;    ומעוז ישועות משיחו הוא.<BR>
<B>כח,ט</B>  הושיעה, את-עמך--    וברך את-נחלתך;<BR>ורעם ונשאם,    עד-העולם.</P>

<P><B>כט,א</B>  מזמור, לדויד:    הבו ליהוה, בני אלים; הבו ליהוה, כבוד ועוז.<BR>
<B>כט,ב</B>  הבו ליהוה, כבוד שמו;    השתחוו ליהוה, בהדרת-קודש.<BR>
<B>כט,ג</B>  קול יהוה,    על-המים:<BR>אל-הכבוד הרעים;    יהוה, על-מים רבים.<BR>
<B>כט,ד</B>  קול-יהוה בכוח;    קול יהוה, בהדר.<BR>
<B>כט,ה</B>  קול יהוה, שובר ארזים;    וישבר יהוה, את-ארזי הלבנון.<BR>
<B>כט,ו</B>  וירקידם כמו-עגל;    לבנון ושריון, כמו בן-ראמים.<BR>
<B>כט,ז</B>  קול-יהוה חוצב;    להבות אש.<BR>
<B>כט,ח</B>  קול יהוה, יחיל מדבר;    יחיל יהוה, מדבר קדש.<BR>
<B>כט,ט</B>  קול יהוה, יחולל איילות--    ויחשוף יערות:<BR>ובהיכלו--    כולו, אומר כבוד.<BR>
<B>כט,י</B>  יהוה, למבול ישב;    ויישב יהוה, מלך לעולם.<BR>
<B>כט,יא</B>  יהוה--עוז, לעמו ייתן;    יהוה, יברך את-עמו בשלום.</P>

<P><B>ל,א</B>  מזמור:  שיר-חנוכת הבית לדויד.<BR>
<B>ל,ב</B>  ארוממך יהוה, כי דיליתני;    ולא-שימחת אויביי לי.<BR>
<B>ל,ג</B>  יהוה אלוהיי--    שיוועתי אליך, ותרפאני.<BR>
<B>ל,ד</B>  יהוה--העלית מן-שאול נפשי;    חייתני, מיורדי-בור.<BR>
<B>ל,ה</B>  זמרו ליהוה חסידיו;    והודו, לזכר קודשו.<BR>
<B>ל,ו</B>  כי רגע, באפו--    חיים ברצונו:<BR>בערב, ילין בכי;    ולבוקר רינה.<BR>
<B>ל,ז</B>  ואני, אמרתי בשלווי--    בל-אמוט לעולם.<BR>
<B>ל,ח</B>  יהוה--    ברצונך, העמדת להררי-עוז:<BR>הסתרת פניך;    הייתי נבהל.<BR>
<B>ל,ט</B>  אליך יהוה אקרא;    ואל-אדוניי, אתחנן.<BR>
<B>ל,י</B>  מה-בצע בדמי,    ברדתי אל-שחת:<BR>היודך עפר;    היגיד אמיתך.<BR>
<B>ל,יא</B>  שמע-יהוה וחונני;    יהוה, היה-עוזר לי.<BR>
<B>ל,יב</B>  הפכת מספדי, למחול לי:    פיתחת שקי; ותאזרני שמחה.<BR>
<B>ל,יג</B>  למען, יזמרך כבוד--    ולא יידום:<BR>יהוה אלוהיי,    לעולם אודך.</P>

<P><B>לא,א</B>  למנצח, מזמור לדויד.<BR>
<B>לא,ב</B>  בך-יהוה חסיתי, אל-אבושה לעולם;    בצדקתך פלטני.<BR>
<B>לא,ג</B>  הטה אליי, אוזנך--    מהרה הצילני:<BR>היה לי, לצור-מעוז--לבית מצודות;    להושיעני.<BR>
<B>לא,ד</B>  כי-סלעי ומצודתי אתה;    ולמען שמך, תנחני ותנהלני.<BR>
<B>לא,ה</B>  תוציאני--מרשת זו, טמנו לי:    כי-אתה, מעוזי.<BR>
<B>לא,ו</B>  בידך, אפקיד רוחי:    פדית אותי יהוה--אל אמת.<BR>
<B>לא,ז</B>  שנאתי, השומרים הבלי-שוא;    ואני, אל-יהוה בטחתי.<BR>
<B>לא,ח</B>  אגילה ואשמחה,    בחסדך:<BR>אשר ראית, את-עוניי;    ידעת, בצרות נפשי.<BR>
<B>לא,ט</B>  ולא הסגרתני, ביד-אויב;    העמדת במרחב רגליי.<BR>
<B>לא,י</B>  חונני יהוה,    כי צר-לי:<BR>עששה בכעס עיני;    נפשי ובטני.<BR>
<B>לא,יא</B>  כי כלו ביגון, חיי--    ושנותיי באנחה:<BR>כשל בעווני כוחי;    ועצמיי עששו.<BR>
<B>לא,יב</B>  מכל-צורריי הייתי חרפה, ולשכניי מאוד--    ופחד למיודעיי:<BR>רואיי בחוץ--    נדדו ממני.<BR>
<B>לא,יג</B>  נשכחתי, כמת מלב;    הייתי, ככלי אובד.<BR>
<B>לא,יד</B>  כי שמעתי, דיבת רבים--    מגור מסביב:<BR>בהיווסדם יחד עליי;    לקחת נפשי זממו.<BR>
<B>לא,טו</B>  ואני, עליך בטחתי יהוה;    אמרתי, אלוהיי אתה.<BR>
<B>לא,טז</B>  בידך עיתותיי;    הצילני מיד-אויביי, ומרודפיי.<BR>
<B>לא,יז</B>  האירה פניך, על-עבדך;    הושיעני בחסדך.<BR>
<B>לא,יח</B>  יהוה--אל-אבושה, כי קראתיך;    יבושו רשעים, יידמו לשאול.<BR>
<B>לא,יט</B>  תיאלמנה, שפתי-שקר:    הדוברות על-צדיק עתק--בגאווה ובוז.<BR>
<B>לא,כ</B>  מה רב-טובך,    אשר-צפנת ליראיך:<BR>פעלת, לחוסים בך;    נגד, בני אדם.<BR>
<B>לא,כא</B>  תסתירם, בסתר פניך--    מרוכסי-איש:<BR>תצפנם בסוכה;    מריב לשונות.<BR>
<B>לא,כב</B>  ברוך יהוה:    כי הפליא חסדו לי, בעיר מצור.<BR>
<B>לא,כג</B>  ואני, אמרתי בחופזי--    נגרזתי, מנגד עיניך:<BR>אכן--שמעת, קול תחנוניי;    בשוועי אליך.<BR>
<B>לא,כד</B>  אהבו את-יהוה,    כל-חסידיו:<BR>אמונים, נוצר יהוה;    ומשלם על-יתר, עושה גאווה.<BR>
<B>לא,כה</B>  חזקו, ויאמץ לבבכם--    כל-המייחלים, ליהוה.</P>

<P><B>לב,א</B>  לדויד, משכיל:    אשרי נשוי-פשע; כסוי חטאה.<BR>
<B>לב,ב</B>  אשרי אדם--לא יחשוב יהוה לו עוון;    ואין ברוחו רמייה.<BR>
<B>לב,ג</B>  כי-החרשתי, בלו עצמיי--    בשאגתי, כל-היום.<BR>
<B>לב,ד</B>  כי, יומם ולילה--    תכבד עליי, ידך:<BR>נהפך לשדי--    בחרבוני קיץ סלה.<BR>
<B>לב,ה</B>  חטאתי אודיעך,    ועווני לא-כיסיתי--<BR>אמרתי,    אודה עלי פשעיי ליהוה;<BR>ואתה נשאת עוון חטאתי    סלה.<BR>
<B>לב,ו</B>  על-זאת, יתפלל כל-חסיד אליך--    לעת מצוא:<BR>רק, לשטף מים רבים--    אליו, לא יגיעו.<BR>
<B>לב,ז</B>  אתה, סתר לי--    מצר תיצרני:<BR>רוני פלט;    תסובבני סלה.<BR>
<B>לב,ח</B>  אשכילך, ואורך--בדרך-זו תלך;    איעצה עליך עיני.<BR>
<B>לב,ט</B>  אל-תהיו, כסוס כפרד--    אין הבין:<BR>במתג-ורסן עדייו לבלום;    בל, קרוב אליך.<BR>
<B>לב,י</B>  רבים מכאובים, לרשע:    והבוטח ביהוה--חסד, יסובבנו.<BR>
<B>לב,יא</B>  שמחו ביהוה וגילו, צדיקים;    והרנינו, כל-ישרי-לב.</P>

<P><B>לג,א</B>  רננו צדיקים, ביהוה;    לישרים, נאוה תהילה.<BR>
<B>לג,ב</B>  הודו ליהוה בכינור;    בנבל עשור, זמרו-לו.<BR>
<B>לג,ג</B>  שירו-לו, שיר חדש;    היטיבו נגן, בתרועה.<BR>
<B>לג,ד</B>  כי-ישר דבר-יהוה;    וכל-מעשהו, באמונה.<BR>
<B>לג,ה</B>  אוהב, צדקה ומשפט;    חסד יהוה, מלאה הארץ.<BR>
<B>לג,ו</B>  בדבר יהוה, שמיים נעשו;    וברוח פיו, כל-צבאם.<BR>
<B>לג,ז</B>  כונס כנד, מי הים;    נותן באוצרות תהומות.<BR>
<B>לג,ח</B>  ייראו מיהוה, כל-הארץ;    ממנו יגורו, כל-יושבי תבל.<BR>
<B>לג,ט</B>  כי הוא אמר ויהי;    הוא-ציווה, ויעמוד.<BR>
<B>לג,י</B>  יהוה, הפיר עצת-גויים;    הניא, מחשבות עמים.<BR>
<B>לג,יא</B>  עצת יהוה, לעולם תעמוד;    מחשבות ליבו, לדור ודור.<BR>
<B>לג,יב</B>  אשרי הגוי, אשר-יהוה אלוהיו;    העם, בחר לנחלה לו.<BR>
<B>לג,יג</B>  משמיים, הביט יהוה;    ראה, את-כל-בני האדם.<BR>
<B>לג,יד</B>  ממכון-שבתו השגיח--    אל כל-יושבי הארץ.<BR>
<B>לג,טו</B>  היוצר יחד ליבם;    המבין, אל-כל-מעשיהם.<BR>
<B>לג,טז</B>  אין-המלך, נושע ברוב-חיל;    גיבור, לא-יינצל ברוב-כוח.<BR>
<B>לג,יז</B>  שקר הסוס, לתשועה;    וברוב חילו, לא ימלט.<BR>
<B>לג,יח</B>  הנה עין יהוה, אל-יראיו;    למייחלים לחסדו.<BR>
<B>לג,יט</B>  להציל ממוות נפשם;    ולחייותם, ברעב.<BR>
<B>לג,כ</B>  נפשנו, חיכתה ליהוה;    עזרנו ומגיננו הוא.<BR>
<B>לג,כא</B>  כי-בו, ישמח ליבנו:    כי בשם קודשו בטחנו.<BR>
<B>לג,כב</B>  יהי-חסדך יהוה עלינו:    כאשר, ייחלנו לך.</P>

<P><B>לד,א</B>  לדויד--    בשנותו את-טעמו, לפני אבימלך; ויגרשהו, וילך.<BR>
<B>לד,ב</B>  אברכה את-יהוה בכל-עת;    תמיד, תהילתו בפי.<BR>
<B>לד,ג</B>  ביהוה, תתהלל נפשי;    ישמעו ענווים וישמחו.<BR>
<B>לד,ד</B>  גדלו ליהוה איתי;    ונרוממה שמו יחדיו.<BR>
<B>לד,ה</B>  דרשתי את-יהוה וענני;    ומכל-מגורותיי הצילני.<BR>
<B>לד,ו</B>  הביטו אליו ונהרו;    ופניהם, אל-יחפרו.<BR>
<B>לד,ז</B>  זה עני קרא, ויהוה שמע;    ומכל-צרותיו, הושיעו.<BR>
<B>לד,ח</B>  חונה מלאך-יהוה סביב ליראיו;    ויחלצם.<BR>
<B>לד,ט</B>  טעמו וראו, כי-טוב יהוה;    אשרי הגבר, יחסה-בו.<BR>
<B>לד,י</B>  יראו את-יהוה קדושיו:    כי-אין מחסור, ליראיו.<BR>
<B>לד,יא</B>  כפירים, רשו ורעבו;    ודרשי יהוה, לא-יחסרו כל-טוב.<BR>
<B>לד,יב</B>  לכו-בנים, שמעו-לי;    יראת יהוה, אלמדכם.<BR>
<B>לד,יג</B>  מי-האיש, החפץ חיים;    אוהב ימים, לראות טוב.<BR>
<B>לד,יד</B>  נצור לשונך מרע;    ושפתיך, מדבר מרמה.<BR>
<B>לד,טו</B>  סור מרע, ועשה-טוב;    בקש שלום ורודפהו.<BR>
<B>לד,טז</B>  עיני יהוה, אל-צדיקים;    ואוזניו, אל-שוועתם.<BR>
<B>לד,יז</B>  פני יהוה, בעושי רע;    להכרית מארץ זכרם.<BR>
<B>לד,יח</B>  צעקו, ויהוה שמע;    ומכל-צרותם, הצילם.<BR>
<B>לד,יט</B>  קרוב יהוה, לנשברי-לב;    ואת-דכאי-רוח יושיע.<BR>
<B>לד,כ</B>  רבות, רעות צדיק;    ומכולם, יצילנו יהוה.<BR>
<B>לד,כא</B>  שומר כל-עצמותיו;    אחת מהנה, לא נשברה.<BR>
<B>לד,כב</B>  תמותת רשע רעה;    ושונאי צדיק יאשמו.<BR>
<B>לד,כג</B>  פודה יהוה, נפש עבדיו;    ולא יאשמו, כל-החוסים בו.</P>

<P><B>לה,א</B>  לדויד:  ריבה יהוה, את-יריביי;    לחם, את-לוחמיי.<BR>
<B>לה,ב</B>  החזק מגן וצינה;    וקומה, בעזרתי.<BR>
<B>לה,ג</B>  והרק חנית וסגור, לקראת רודפיי;    אמור לנפשי, ישועתך אני.<BR>
<B>לה,ד</B>  יבושו וייכלמו, מבקשי נפשי:    ייסוגו אחור ויחפרו--חושבי, רעתי.<BR>
<B>לה,ה</B>  יהיו, כמוץ לפני-רוח;    ומלאך יהוה דוחה.<BR>
<B>לה,ו</B>  יהי-דרכם, חושך וחלקלקות;    ומלאך יהוה, רודפם.<BR>
<B>לה,ז</B>  כי-חינם טמנו-לי, שחת רשתם;    חינם, חפרו לנפשי.<BR>
<B>לה,ח</B>  תבואהו שואה,    לא-יידע:<BR>ורשתו אשר-טמן תלכדו;    בשואה, ייפול-בה.<BR>
<B>לה,ט</B>  ונפשי, תגיל ביהוה;    תשיש, בישועתו.<BR>
<B>לה,י</B>  כל עצמותיי, תאמרנה--    יהוה, מי כמוך:<BR>מציל עני, מחזק ממנו;    ועני ואביון, מגוזלו.<BR>
<B>לה,יא</B>  יקומון, עדי חמס:    אשר לא-ידעתי, ישאלוני.<BR>
<B>לה,יב</B>  ישלמוני רעה, תחת טובה:    שכול לנפשי.<BR>
<B>לה,יג</B>  ואני, בחלותם לבושי שק--    עיניתי בצום נפשי;<BR>ותפילתי,    על-חיקי תשוב.<BR>
<B>לה,יד</B>  כריע-כאח לי, התהלכתי;    כאבל-אם, קודר שחותי.<BR>
<B>לה,טו</B>  ובצלעי,    שמחו ונאספו:<BR>נאספו עליי נכים,    ולא ידעתי;<BR>קרעו    ולא-דמו.<BR>
<B>לה,טז</B>  בחנפי, לעגי מעוג--    חרוק עליי שינימו.<BR>
<B>לה,יז</B>  אדוניי,    כמה תראה:<BR>השיבה נפשי, משואיהם;    מכפירים, יחידתי.<BR>
<B>לה,יח</B>  אודך, בקהל רב;    בעם עצום אהללך.<BR>
<B>לה,יט</B>  אל-ישמחו-לי אויביי שקר;    שונאיי חינם, יקרצו-עין.<BR>
<B>לה,כ</B>  כי לא שלום, ידברו:    ועל רגעי-ארץ--דברי מרמות, יחשובון.<BR>
<B>לה,כא</B>  וירחיבו עליי, פיהם:    אמרו, האח האח; ראתה עיננו.<BR>
<B>לה,כב</B>  ראית יהוה, אל-תחרש;    אדוניי, אל-תרחק ממני.<BR>
<B>לה,כג</B>  העירה והקיצה, למשפטי;    אלוהיי ואדוניי לריבי.<BR>
<B>לה,כד</B>  שופטני כצדקך, יהוה אלוהיי;    ואל-ישמחו-לי.<BR>
<B>לה,כה</B>  אל-יאמרו בליבם, האח נפשנו;    אל-יאמרו, בילענוהו.<BR>
<B>לה,כו</B>  יבושו ויחפרו, יחדיו--    שמחי רעתי:<BR>ילבשו-בושת וכלימה--    המגדילים עליי.<BR>
<B>לה,כז</B>  ירונו וישמחו,    חפצי צדקי:<BR>ויאמרו תמיד, יגדל יהוה;    החפץ, שלום עבדו.<BR>
<B>לה,כח</B>  ולשוני, תהגה צדקך;    כל-היום, תהילתך.</P>

<P><B>לו,א</B>  למנצח לעבד-יהוה לדויד.<BR>
<B>לו,ב</B>  נאום-פשע לרשע, בקרב ליבי;    אין-פחד אלוהים, לנגד עיניו.<BR>
<B>לו,ג</B>  כי-החליק אליו בעיניו;    למצוא עוונו לשנוא.<BR>
<B>לו,ד</B>  דברי-פיו, אוון ומרמה;    חדל להשכיל להיטיב.<BR>
<B>לו,ה</B>  אוון, יחשוב--על-משכבו:    יתייצב, על-דרך לא-טוב; רע, לא ימאס.<BR>
<B>לו,ו</B>  יהוה, בהשמיים חסדך;    אמונתך, עד-שחקים.<BR>
<B>לו,ז</B>  צדקתך, כהררי-אל--משפטיך, תהום רבה;    אדם ובהמה תושיע יהוה.<BR>
<B>לו,ח</B>  מה-יקר חסדך, אלוהים:    ובני אדם--בצל כנפיך, יחסיון.<BR>
<B>לו,ט</B>  ירוויון, מדשן ביתך;    ונחל עדניך תשקם.<BR>
<B>לו,י</B>  כי-עימך, מקור חיים;    באורך, נראה-אור.<BR>
<B>לו,יא</B>  משוך חסדך, ליודעיך;    וצדקתך, לישרי-לב.<BR>
<B>לו,יב</B>  אל-תבואני, רגל גאווה;    ויד-רשעים, אל-תנידני.<BR>
<B>לו,יג</B>  שם נפלו, פועלי אוון;    דוחו, ולא-יכלו קום.</P>

<P><B>לז,א</B>  לדויד:  אל-תתחר במרעים;    אל-תקנא, בעושי עוולה.<BR>
<B>לז,ב</B>  כי כחציר, מהרה יימלו;    וכירק דשא, ייבולון.<BR>
<B>לז,ג</B>  בטח ביהוה, ועשה-טוב;    שכון-ארץ, ורעה אמונה.<BR>
<B>לז,ד</B>  והתענג על-יהוה;    וייתן-לך, משאלות ליבך.<BR>
<B>לז,ה</B>  גול על-יהוה דרכך;    ובטח עליו, והוא יעשה.<BR>
<B>לז,ו</B>  והוציא כאור צדקך;    ומשפטך, כצוהריים.<BR>
<B>לז,ז</B>  דום, ליהוה--    והתחולל-לו:<BR>אל-תתחר, במצליח דרכו;    באיש, עושה מזימות.<BR>
<B>לז,ח</B>  הרף מאף, ועזוב חמה;    אל-תתחר, אך-להרע.<BR>
<B>לז,ט</B>  כי-מרעים, ייכרתון;    וקווי יהוה, המה יירשו-ארץ.<BR>
<B>לז,י</B>  ועוד מעט, ואין רשע;    והתבוננת על-מקומו ואיננו.<BR>
<B>לז,יא</B>  וענווים יירשו-ארץ;    והתענגו, על-רוב שלום.<BR>
<B>לז,יב</B>  זומם רשע, לצדיק;    וחורק עליו שיניו.<BR>
<B>לז,יג</B>  אדוניי ישחק-לו:    כי-ראה, כי-יבוא יומו.<BR>
<B>לז,יד</B>  חרב, פתחו רשעים--    ודרכו קשתם:<BR>להפיל, עני ואביון;    לטבוח, ישרי-דרך.<BR>
<B>לז,טו</B>  חרבם, תבוא בליבם;    וקשתותם, תישברנה.<BR>
<B>לז,טז</B>  טוב-מעט, לצדיק--    מהמון, רשעים רבים.<BR>
<B>לז,יז</B>  כי זרועות רשעים, תישברנה;    וסומך צדיקים יהוה.<BR>
<B>לז,יח</B>  יודע יהוה, ימי תמימים;    ונחלתם, לעולם תהיה.<BR>
<B>לז,יט</B>  לא-יבושו, בעת רעה;    ובימי רעבון ישבעו.<BR>
<B>לז,כ</B>  כי רשעים, יאבדו, ואויבי יהוה, כיקר כרים;    כלו בעשן כלו.<BR>
<B>לז,כא</B>  לווה רשע, ולא ישלם;    וצדיק, חונן ונותן.<BR>
<B>לז,כב</B>  כי מבורכיו, יירשו ארץ;    ומקולליו, ייכרתו.<BR>
<B>לז,כג</B>  מיהוה, מצעדי-גבר כוננו;    ודרכו יחפץ.<BR>
<B>לז,כד</B>  כי-ייפול לא-יוטל:    כי-יהוה, סומך ידו.<BR>
<B>לז,כה</B>  נער, הייתי--    גם-זקנתי:<BR>ולא-ראיתי, צדיק נעזב;    וזרעו, מבקש-לחם.<BR>
<B>לז,כו</B>  כל-היום, חונן ומלווה;    וזרעו, לברכה.<BR>
<B>לז,כז</B>  סור מרע, ועשה-טוב;    ושכון לעולם.<BR>
<B>לז,כח</B>  כי יהוה, אוהב משפט,    ולא-יעזוב את-חסידיו, לעולם נשמרו;<BR>וזרע רשעים    נכרת.<BR>
<B>לז,כט</B>  צדיקים יירשו-ארץ;    וישכנו לעד עליה.<BR>
<B>לז,ל</B>  פי-צדיק, יהגה חכמה;    ולשונו, תדבר משפט.<BR>
<B>לז,לא</B>  תורת אלוהיו בליבו;    לא תמעד אשוריו.<BR>
<B>לז,לב</B>  צופה רשע, לצדיק;    ומבקש, להמיתו.<BR>
<B>לז,לג</B>  יהוה, לא-יעזבנו בידו;    ולא ירשיענו, בהישפטו.<BR>
<B>לז,לד</B>  קווה אל-יהוה, ושמור דרכו,    וירוממך, לרשת ארץ;<BR>בהיכרת רשעים    תראה.<BR>
<B>לז,לה</B>  ראיתי, רשע עריץ;    ומתערה, כאזרח רענן.<BR>
<B>לז,לו</B>  ויעבור, והנה איננו;    ואבקשהו, ולא נמצא.<BR>
<B>לז,לז</B>  שמור-תם, וראה ישר:    כי-אחרית לאיש שלום.<BR>
<B>לז,לח</B>  ופושעים, נשמדו יחדיו;    אחרית רשעים נכרתה.<BR>
<B>לז,לט</B>  ותשועת צדיקים, מיהוה;    מעוזם, בעת צרה.<BR>
<B>לז,מ</B>  ויעזרם יהוה, ויפלטם:    יפלטם מרשעים, ויושיעם--כי-חסו בו.</P>

<P><B>לח,א</B>  מזמור לדויד להזכיר.<BR>
<B>לח,ב</B>  יהוה--אל-בקצפך תוכיחני;    ובחמתך תייסרני.<BR>
<B>לח,ג</B>  כי-חיציך, ניחתו בי;    ותנחת עליי ידך.<BR>
<B>לח,ד</B>  אין-מתום בבשרי, מפני זעמך;    אין-שלום בעצמיי, מפני חטאתי.<BR>
<B>לח,ה</B>  כי עוונותיי, עברו ראשי;    כמשא כבד, יכבדו ממני.<BR>
<B>לח,ו</B>  הבאישו נמקו, חבורותיי:    מפני, איוולתי.<BR>
<B>לח,ז</B>  נעוויתי שחותי עד-מאוד;    כל-היום, קודר הילכתי.<BR>
<B>לח,ח</B>  כי-כסליי, מלאו נקלה;    ואין מתום, בבשרי.<BR>
<B>לח,ט</B>  נפוגותי ונדכיתי עד-מאוד;    שאגתי, מנהמת ליבי.<BR>
<B>לח,י</B>  אדוניי, נגדך כל-תאוותי;    ואנחתי, ממך לא-נסתרה.<BR>
<B>לח,יא</B>  ליבי סחרחר, עזבני כוחי;    ואור-עיניי גם-הם, אין איתי.<BR>
<B>לח,יב</B>  אוהביי, וריעיי--מנגד נגעי יעמודו;    וקרוביי, מרחוק עמדו.<BR>
<B>לח,יג</B>  וינקשו, מבקשי נפשי, ודורשי רעתי, דיברו הוות;    ומרמות, כל-היום יהגו.<BR>
<B>לח,יד</B>  ואני כחירש, לא אשמע;    וכאילם, לא יפתח-פיו.<BR>
<B>לח,טו</B>  ואהי--כאיש, אשר לא-שומע;    ואין בפיו, תוכחות.<BR>
<B>לח,טז</B>  כי-לך יהוה הוחלתי;    אתה תענה, אדוניי אלוהיי.<BR>
<B>לח,יז</B>  כי-אמרתי, פן-ישמחו-לי;    במוט רגלי, עליי הגדילו.<BR>
<B>לח,יח</B>  כי-אני, לצלע נכון;    ומכאובי נגדי תמיד.<BR>
<B>לח,יט</B>  כי-עווני אגיד;    אדאג, מחטאתי.<BR>
<B>לח,כ</B>  ואויביי, חיים עצמו;    ורבו שונאיי שקר.<BR>
<B>לח,כא</B>  ומשלמי רעה, תחת טובה--    ישטנוני, תחת רודפי-טוב.<BR>
<B>לח,כב</B>  אל-תעזבני יהוה:    אלוהיי, אל-תרחק ממני.<BR>
<B>לח,כג</B>  חושה לעזרתי:    אדוניי, תשועתי.</P>

<P><B>לט,א</B>  למנצח לידותון,    מזמור לדויד.<BR>
<B>לט,ב</B>  אמרתי--    אשמרה דרכיי, מחטוא בלשוני:<BR>אשמרה לפי מחסום--    בעוד רשע לנגדי.<BR>
<B>לט,ג</B>  נאלמתי דומייה, החשיתי מטוב;    וכאבי נעכר.<BR>
<B>לט,ד</B>  חם-ליבי, בקרבי--בהגיגי תבער-אש;    דיברתי, בלשוני.<BR>
<B>לט,ה</B>  הודיעני יהוה, קיצי--ומידת ימיי מה-היא;    אדעה, מה-חדל אני.<BR>
<B>לט,ו</B>  הנה טפחות, נתת ימיי--    וחלדי כאין נגדך;<BR>אך כל-הבל כל-אדם,    ניצב סלה.<BR>
<B>לט,ז</B>  אך-בצלם, יתהלך-איש--    אך-הבל יהמיון;<BR>יצבור,    ולא-יידע מי-אוספם.<BR>
<B>לט,ח</B>  ועתה מה-קיוויתי אדוניי--    תוחלתי, לך היא.<BR>
<B>לט,ט</B>  מכל-פשעיי הצילני;    חרפת נבל, אל-תשימני.<BR>
<B>לט,י</B>  נאלמתי, לא אפתח-פי:    כי אתה עשית.<BR>
<B>לט,יא</B>  הסר מעליי נגעך;    מתגרת ידך, אני כליתי.<BR>
<B>לט,יב</B>  בתוכחות על-עוון, ייסרת איש--    ותמס כעש חמודו;<BR>אך הבל כל-אדם    סלה.<BR>
<B>לט,יג</B>  שמעה תפילתי יהוה,    ושוועתי האזינה--<BR>אל-דמעתי,    אל-תחרש:<BR>כי גר אנוכי עימך;    תושב, ככל-אבותיי.<BR>
<B>לט,יד</B>  השע ממני ואבליגה--    בטרם אלך ואינני.</P>

<P><B>מ,א</B>  למנצח, לדויד מזמור.<BR>
<B>מ,ב</B>  קווה קיוויתי יהוה;    ויט אליי, וישמע שוועתי.<BR>
<B>מ,ג</B>  ויעלני, מבור שאון--    מטיט היוון:<BR>ויקם על-סלע רגליי;    כונן אשוריי.<BR>
<B>מ,ד</B>  וייתן בפי, שיר חדש--    תהילה לאלוהינו:<BR>יראו רבים וייראו;    ויבטחו, ביהוה.<BR>
<B>מ,ה</B>  אשרי הגבר--    אשר-שם יהוה, מבטחו;<BR>ולא-פנה אל-רהבים,    ושטי כזב.<BR>
<B>מ,ו</B>  רבות עשית,    אתה יהוה אלוהיי--<BR>נפלאותיך ומחשבותיך,    אלינו:<BR>אין, ערוך אליך--אגידה ואדברה;    עצמו, מספר.<BR>
<B>מ,ז</B>  זבח ומנחה, לא-חפצת--    אוזניים, כרית לי;<BR>עולה וחטאה,    לא שאלת.<BR>
<B>מ,ח</B>  אז אמרתי, הנה-באתי:    במגילת-ספר, כתוב עליי.<BR>
<B>מ,ט</B>  לעשות-רצונך אלוהיי חפצתי;    ותורתך, בתוך מעיי.<BR>
<B>מ,י</B>  בישרתי צדק, בקהל רב--    הנה שפתיי, לא אכלא:<BR>יהוה,    אתה ידעת.<BR>
<B>מ,יא</B>  צדקתך לא-כיסיתי, בתוך ליבי--    אמונתך ותשועתך אמרתי;<BR>לא-כיחדתי חסדך ואמיתך,    לקהל רב.<BR>
<B>מ,יב</B>  אתה יהוה--    לא-תכלא רחמיך ממני;<BR>חסדך ואמיתך,    תמיד ייצרוני.<BR>
<B>מ,יג</B>  כי אפפו-עליי רעות,    עד-אין מספר--<BR>השיגוני עוונותיי,    ולא-יכולתי לראות;<BR>עצמו משערות ראשי,    וליבי עזבני.<BR>
<B>מ,יד</B>  רצה יהוה, להצילני;    יהוה, לעזרתי חושה.<BR>
<B>מ,טו</B>  יבושו ויחפרו, יחד--    מבקשי נפשי, לספותה:<BR>ייסוגו אחור, וייכלמו--    חפצי, רעתי.<BR>
<B>מ,טז</B>  ישומו, על-עקב בושתם--    האומרים לי, האח האח.<BR>
<B>מ,יז</B>  ישישו וישמחו, בך--    כל-מבקשיך:<BR>יאמרו תמיד, יגדל יהוה--    אוהבי, תשועתך.<BR>
<B>מ,יח</B>  ואני, עני ואביון--    אדוניי יחשוב-לי:<BR>עזרתי ומפלטי אתה;    אלוהיי, אל-תאחר.</P>

<P><B>מא,א</B>  למנצח, מזמור לדויד.<BR>
<B>מא,ב</B>  אשרי, משכיל אל-דל;    ביום רעה, ימלטהו יהוה.<BR>
<B>מא,ג</B>  יהוה, ישמרהו ויחייהו--ואושר בארץ;    ואל-תיתנהו, בנפש אויביו.<BR>
<B>מא,ד</B>  יהוה--יסעדנו, על-ערש דווי;    כל-משכבו, הפכת בחולייו.<BR>
<B>מא,ה</B>  אני-אמרתי, יהוה חונני;    רפאה נפשי, כי-חטאתי לך.<BR>
<B>מא,ו</B>  אויביי--יאמרו רע לי;    מתיי ימות, ואבד שמו.<BR>
<B>מא,ז</B>  ואם-בא לראות, שוא ידבר--ליבו, יקבוץ-אוון לו;    ייצא לחוץ ידבר.<BR>
<B>מא,ח</B>  יחד--עליי יתלחשו, כל-שונאיי;    עליי--יחשבו רעה לי.<BR>
<B>מא,ט</B>  דבר-בלייעל, יצוק בו;    ואשר שכב, לא-יוסיף לקום.<BR>
<B>מא,י</B>  גם-איש שלומי, אשר-בטחתי בו--    אוכל לחמי;<BR>הגדיל עליי    עקב.<BR>
<B>מא,יא</B>  ואתה יהוה, חונני והקימני;    ואשלמה להם.<BR>
<B>מא,יב</B>  בזאת ידעתי, כי-חפצת בי:    כי לא-יריע אויבי עליי.<BR>
<B>מא,יג</B>  ואני--בתומי, תמכת בי;    ותציבני לפניך לעולם.<BR>
<B>מא,יד</B>  ברוך יהוה, אלוהי ישראל--מהעולם, ועד העולם:    אמן ואמן.</P>

<P><B>מב,א</B>  למנצח, משכיל לבני-קורח.<BR>
<B>מב,ב</B>  כאייל, תערוג על-אפיקי-מים--    כן נפשי תערוג אליך אלוהים.<BR>
<B>מב,ג</B>  צמאה נפשי, לאלוהים--    לאל חי:<BR>מתיי אבוא;    ואיראה, פני אלוהים.<BR>
<B>מב,ד</B>  הייתה-לי דמעתי לחם,    יומם ולילה;<BR>באמור אליי כל-היום,    איה אלוהיך.<BR>
<B>מב,ה</B>  אלה אזכרה,    ואשפכה עליי נפשי--<BR>כי אעבור בסך,    אדדם עד-בית אלוהים:<BR>בקול-רינה ותודה;    המון חוגג.<BR>
<B>מב,ו</B>  מה-תשתוחחי, נפשי--    ותהמי עליי:<BR>הוחילי לאלוהים, כי-עוד אודנו--    ישועות פניו.<BR>
<B>מב,ז</B>  אלוהיי--    עליי, נפשי תשתוחח:<BR>על-כן--אזכורך, מארץ ירדן;    וחרמונים, מהר מצער.<BR>
<B>מב,ח</B>  תהום-אל-תהום קורא,    לקול צינוריך;<BR>כל-משבריך וגליך,    עליי עברו.<BR>
<B>מב,ט</B>  יומם, יצווה יהוה חסדו,    ובלילה, שירו עימי--<BR>תפילה,    לאל חיי.<BR>
<B>מב,י</B>  אומרה, לאל סלעי--    למה שכחתני:<BR>למה-קודר אלך--    בלחץ אויב.<BR>
<B>מב,יא</B>  ברצח, בעצמותיי--    חירפוני צורריי;<BR>באומרם אליי כל-היום,    איה אלוהיך.<BR>
<B>מב,יב</B>  מה-תשתוחחי, נפשי--    ומה-תהמי עליי:<BR>הוחילי לאלוהים, כי-עוד אודנו--    ישועות פניי, ואלוהיי.</P>

<P><B>מג,א</B>  שופטני אלוהים, וריבה ריבי--    מגוי לא-חסיד;<BR>מאיש מרמה ועוולה    תפלטני.<BR>
<B>מג,ב</B>  כי-אתה, אלוהי מעוזי--    למה זנחתני:<BR>למה-קודר אתהלך,    בלחץ אויב.<BR>
<B>מג,ג</B>  שלח-אורך ואמיתך,    המה ינחוני;<BR>יביאוני אל-הר-קודשך,    ואל-משכנותיך.<BR>
<B>מג,ד</B>  ואבואה, אל-מזבח אלוהים--    אל-אל, שמחת גילי:<BR>ואודך בכינור--    אלוהים אלוהיי.<BR>
<B>מג,ה</B>  מה-תשתוחחי, נפשי--    ומה-תהמי עליי:<BR>הוחילי לאלוהים, כי-עוד אודנו--    ישועות פניי, ואלוהיי.</P>

<P><B>מד,א</B>  למנצח לבני-קורח משכיל.<BR>
<B>מד,ב</B>  אלוהים, באוזנינו שמענו--    אבותינו סיפרו-לנו:<BR>פועל פעלת בימיהם,    בימי קדם.<BR>
<B>מד,ג</B>  אתה, ידך גויים הורשת--    ותיטעם;<BR>תרע לאומים,    ותשלחם.<BR>
<B>מד,ד</B>  כי לא בחרבם, ירשו ארץ,    וזרועם, לא-הושיעה-למו:<BR>כי-ימינך וזרועך, ואור פניך--    כי רציתם.<BR>
<B>מד,ה</B>  אתה-הוא מלכי אלוהים;    צווה, ישועות יעקוב.<BR>
<B>מד,ו</B>  בך, צרינו ננגח;    בשמך, נבוס קמינו.<BR>
<B>מד,ז</B>  כי לא בקשתי אבטח;    וחרבי, לא תושיעני.<BR>
<B>מד,ח</B>  כי הושעתנו, מצרינו;    ומשנאינו הבישות.<BR>
<B>מד,ט</B>  באלוהים, היללנו כל-היום;    ושמך, לעולם נודה סלה.<BR>
<B>מד,י</B>  אף-זנחת, ותכלימנו;    ולא-תצא, בצבאותינו.<BR>
<B>מד,יא</B>  תשיבנו אחור, מני-צר;    ומשנאינו, שסו למו.<BR>
<B>מד,יב</B>  תיתננו, כצאן מאכל;    ובגויים, זיריתנו.<BR>
<B>מד,יג</B>  תמכור-עמך בלא-הון;    ולא-ריבית, במחיריהם.<BR>
<B>מד,יד</B>  תשימנו חרפה, לשכנינו;    לעג וקלס, לסביבותינו.<BR>
<B>מד,טו</B>  תשימנו משל, בגויים;    מנוד-ראש, בלאומים.<BR>
<B>מד,טז</B>  כל-היום, כלימתי נגדי;    ובושת פניי כיסתני.<BR>
<B>מד,יז</B>  מקול, מחרף ומגדף;    מפני אויב, ומתנקם.<BR>
<B>מד,יח</B>  כל-זאת באתנו, ולא שכחנוך;    ולא-שיקרנו, בבריתך.<BR>
<B>מד,יט</B>  לא-נסוג אחור ליבנו;    ותט אשורינו, מני אורחך.<BR>
<B>מד,כ</B>  כי דיכיתנו, במקום תנים;    ותכס עלינו בצלמוות.<BR>
<B>מד,כא</B>  אם-שכחנו, שם אלוהינו;    ונפרוש כפינו, לאל זר.<BR>
<B>מד,כב</B>  הלוא אלוהים, יחקור-זאת:    כי-הוא יודע, תעלומות לב.<BR>
<B>מד,כג</B>  כי-עליך, הורגנו כל-היום;    נחשבנו, כצאן טבחה.<BR>
<B>מד,כד</B>  עורה, למה תישן אדוניי;    הקיצה, אל-תזנח לנצח.<BR>
<B>מד,כה</B>  למה-פניך תסתיר;    תשכח עוניינו ולחצנו.<BR>
<B>מד,כו</B>  כי שחה לעפר נפשנו;    דבקה לארץ בטננו.<BR>
<B>מד,כז</B>  קומה, עזרתה לנו;    ופדנו, למען חסדך.</P>

<P><B>מה,א</B>  למנצח על-שושנים, לבני-קורח;    משכיל, שיר ידידות.<BR>
<B>מה,ב</B>  רחש ליבי, דבר טוב--    אומר אני, מעשיי למלך;<BR>לשוני,    עט סופר מהיר.<BR>
<B>מה,ג</B>  יופיפית, מבני אדם--    הוצק חן, בשפתותיך;<BR>על-כן בירכך אלוהים    לעולם.<BR>
<B>מה,ד</B>  חגור-חרבך על-ירך גיבור--    הודך, והדרך.<BR>
<B>מה,ה</B>  והדרך, צלח רכב--    על-דבר-אמת, וענווה-צדק;<BR>ותורך נוראות    ימינך.<BR>
<B>מה,ו</B>  חיציך, שנונים:    עמים, תחתיך ייפלו; בלב, אויבי המלך.<BR>
<B>מה,ז</B>  כיסאך אלוהים, עולם ועד;    שבט מישור, שבט מלכותך.<BR>
<B>מה,ח</B>  אהבת צדק,    ותשנא-רשע:<BR>על-כן משחך אלוהים אלוהיך, שמן ששון--    מחברך.<BR>
<B>מה,ט</B>  מור-ואהלות קציעות, כל-בגדותיך;    מן-היכלי שן, מני שימחוך.<BR>
<B>מה,י</B>  בנות מלכים, בייקרותיך;    ניצבה שגל לימינך, בכתם אופיר.<BR>
<B>מה,יא</B>  שמעי-בת וראי, והטי אוזנך;    ושכחי עמך, ובית אביך.<BR>
<B>מה,יב</B>  ויתאו המלך יופייך:    כי-הוא אדונייך, והשתחווי-לו.<BR>
<B>מה,יג</B>  ובת-צור:    במנחה, פנייך יחלו--עשירי עם.<BR>
<B>מה,יד</B>  כל-כבודה בת-מלך פנימה;    ממשבצות זהב לבושה.<BR>
<B>מה,טו</B>  לרקמות, תובל למלך:    בתולות אחריה, ריעותיה--מובאות לך.<BR>
<B>מה,טז</B>  תובלנה, בשמחות וגיל;    תבואינה, בהיכל מלך.<BR>
<B>מה,יז</B>  תחת אבותיך, יהיו בניך;    תשיתמו לשרים, בכל-הארץ.<BR>
<B>מה,יח</B>  אזכירה שמך, בכל-דור ודור;    על-כן עמים יהודוך, לעולם ועד.</P>

<P><B>מו,א</B>  למנצח לבני-קורח--    על-עלמות שיר.<BR>
<B>מו,ב</B>  אלוהים לנו, מחסה ועוז;    עזרה בצרות, נמצא מאוד.<BR>
<B>מו,ג</B>  על-כן לא-נירא, בהמיר ארץ;    ובמוט הרים, בלב ימים.<BR>
<B>מו,ד</B>  יהמו יחמרו מימיו;    ירעשו הרים בגאוותו סלה.<BR>
<B>מו,ה</B>  נהר--פלגיו, ישמחו עיר-אלוהים;    קדוש, משכני עליון.<BR>
<B>מו,ו</B>  אלוהים בקרבה, בל-תימוט;    יעזרהא אלוהים, לפנות בוקר.<BR>
<B>מו,ז</B>  המו גויים, מטו ממלכות;    נתן בקולו, תמוג ארץ.<BR>
<B>מו,ח</B>  יהוה צבאות עימנו;    משגב-לנו אלוהי יעקוב סלה.<BR>
<B>מו,ט</B>  לכו-חזו, מפעלות יהוה--    אשר-שם שמות בארץ.<BR>
<B>מו,י</B>  משבית מלחמות,    עד-קצה הארץ:<BR>קשת ישבר, וקיצץ חנית;    עגלות, ישרוף באש.<BR>
<B>מו,יא</B>  הרפו ודעו, כי-אנוכי אלוהים;    ארום בגויים, ארום בארץ.<BR>
<B>מו,יב</B>  יהוה צבאות עימנו;    משגב-לנו אלוהי יעקוב סלה.</P>

<P><B>מז,א</B>  למנצח לבני-קורח מזמור.<BR>
<B>מז,ב</B>  כל-העמים, תקעו-כף;    הריעו לאלוהים, בקול רינה.<BR>
<B>מז,ג</B>  כי-יהוה עליון נורא;    מלך גדול, על-כל-הארץ.<BR>
<B>מז,ד</B>  ידבר עמים תחתינו;    ולאומים, תחת רגלינו.<BR>
<B>מז,ה</B>  יבחר-לנו את-נחלתנו;    את גאון יעקוב אשר-אהב סלה.<BR>
<B>מז,ו</B>  עלה אלוהים, בתרועה;    יהוה, בקול שופר.<BR>
<B>מז,ז</B>  זמרו אלוהים זמרו;    זמרו למלכנו זמרו.<BR>
<B>מז,ח</B>  כי מלך כל-הארץ אלוהים--    זמרו משכיל.<BR>
<B>מז,ט</B>  מלך אלוהים, על-גויים;    אלוהים, ישב על-כיסא קודשו.<BR>
<B>מז,י</B>  נדיבי עמים, נאספו--    עם, אלוהי אברהם:<BR>כי לאלוהים, מגיני-ארץ--    מאוד נעלה.</P>

<P><B>מח,א</B>  שיר מזמור, לבני-קורח.<BR>
<B>מח,ב</B>  גדול יהוה ומהולל מאוד--    בעיר אלוהינו, הר-קודשו.<BR>
<B>מח,ג</B>  יפה נוף,    משוש כל-הארץ:<BR>הר-ציון, ירכתי צפון;    קרית, מלך רב.<BR>
<B>מח,ד</B>  אלוהים בארמנותיה,    נודע למשגב.<BR>
<B>מח,ה</B>  כי-הנה המלכים, נועדו;    עברו יחדיו.<BR>
<B>מח,ו</B>  המה ראו, כן תמהו;    נבהלו נחפזו.<BR>
<B>מח,ז</B>  רעדה, אחזתם שם;    חיל, כיולדה.<BR>
<B>מח,ח</B>  ברוח קדים--    תשבר, אונייות תרשיש.<BR>
<B>מח,ט</B>  כאשר שמענו,    כן ראינו--<BR>בעיר-יהוה צבאות,    בעיר אלוהינו:<BR>אלוהים יכוננהא עד-עולם    סלה.<BR>
<B>מח,י</B>  דימינו אלוהים חסדך--    בקרב, היכלך.<BR>
<B>מח,יא</B>  כשמך אלוהים--    כן תהילתך, על-קצווי-ארץ;<BR>צדק,    מלאה ימינך.<BR>
<B>מח,יב</B>  ישמח, הר ציון--תגלנה, בנות יהודה:    למען, משפטיך.<BR>
<B>מח,יג</B>  סובו ציון, והקיפוה;    ספרו, מגדליה.<BR>
<B>מח,יד</B>  שיתו ליבכם, לחילה--פסגו ארמנותיה:    למען תספרו, לדור אחרון.<BR>
<B>מח,טו</B>  כי זה, אלוהים אלוהינו--עולם ועד;    הוא ינהגנו על-מות.</P>

<P><B>מט,א</B>  למנצח לבני-קורח מזמור.<BR>
<B>מט,ב</B>  שמעו-זאת, כל-העמים;    האזינו, כל-יושבי חלד.<BR>
<B>מט,ג</B>  גם-בני אדם, גם-בני-איש--    יחד, עשיר ואביון.<BR>
<B>מט,ד</B>  פי, ידבר חכמות;    והגות ליבי תבונות.<BR>
<B>מט,ה</B>  אטה למשל אוזני;    אפתח בכינור, חידתי.<BR>
<B>מט,ו</B>  למה אירא, בימי רע--    עוון עקביי יסובני.<BR>
<B>מט,ז</B>  הבוטחים על-חילם;    וברוב עושרם יתהללו.<BR>
<B>מט,ח</B>  אח--לא פדה יפדה איש;    לא-ייתן לאלוהים כופרו.<BR>
<B>מט,ט</B>  וייקר, פדיון נפשם;    וחדל לעולם.<BR>
<B>מט,י</B>  ויחי-עוד לנצח;    לא יראה השחת.<BR>
<B>מט,יא</B>  כי יראה, חכמים ימותו--    יחד כסיל ובער יאבדו;<BR>ועזבו לאחרים    חילם.<BR>
<B>מט,יב</B>  קרבם בתימו, לעולם--    משכנותם, לדור ודור;<BR>קראו בשמותם,    עלי אדמות.<BR>
<B>מט,יג</B>  ואדם ביקר, בל-ילין;    נמשל כבהמות נדמו.<BR>
<B>מט,יד</B>  זה דרכם, כסל למו;    ואחריהם, בפיהם ירצו סלה.<BR>
<B>מט,טו</B>  כצאן, לשאול שתו--    מוות ירעם:<BR>וירדו בם ישרים, לבוקר--וצורם, לבלות שאול;    מזבול לו.<BR>
<B>מט,טז</B>  אך-אלוהים--יפדה נפשי, מיד-שאול:    כי ייקחני סלה.<BR>
<B>מט,יז</B>  אל-תירא, כי-יעשיר איש:    כי-ירבה, כבוד ביתו.<BR>
<B>מט,יח</B>  כי לא במותו, ייקח הכול;    לא-יירד אחריו כבודו.<BR>
<B>מט,יט</B>  כי-נפשו, בחייו יברך;    ויודוך, כי-תיטיב לך.<BR>
<B>מט,כ</B>  תבוא, עד-דור אבותיו;    עד-נצח, לא יראו-אור.<BR>
<B>מט,כא</B>  אדם ביקר, ולא יבין;    נמשל כבהמות נדמו.</P>

<P><B>נ,א</B>  מזמור, לאסף:<BR>אל, אלוהים יהוה--    דיבר ויקרא-ארץ;<BR>ממזרח-שמש,    עד-מבואו.<BR>
<B>נ,ב</B>  מציון מכלל-יופי--    אלוהים הופיע.<BR>
<B>נ,ג</B>  יבוא אלוהינו,    ואל-יחרש:<BR>אש-לפניו תאכל;    וסביביו, נשערה מאוד.<BR>
<B>נ,ד</B>  יקרא אל-השמיים מעל;    ואל-הארץ, לדין עמו.<BR>
<B>נ,ה</B>  אספו-לי חסידיי--    כורתי בריתי עלי-זבח.<BR>
<B>נ,ו</B>  ויגידו שמיים צדקו:    כי-אלוהים, שופט הוא סלה.<BR>
<B>נ,ז</B>  שמעה עמי, ואדברה--    ישראל, ואעידה בך:<BR>אלוהים אלוהיך    אנוכי.<BR>
<B>נ,ח</B>  לא על-זבחיך, אוכיחך;    ועולותיך לנגדי תמיד.<BR>
<B>נ,ט</B>  לא-אקח מביתך פר;    ממכלאותיך, עתודים.<BR>
<B>נ,י</B>  כי-לי כל-חיתו-יער;    בהמות, בהררי-אלף.<BR>
<B>נ,יא</B>  ידעתי, כל-עוף הרים;    וזיז שדיי, עימדי.<BR>
<B>נ,יב</B>  אם-ארעב, לא-אומר לך:    כי-לי תבל, ומלואה.<BR>
<B>נ,יג</B>  האוכל, בשר אבירים;    ודם עתודים אשתה.<BR>
<B>נ,יד</B>  זבח לאלוהים תודה;    ושלם לעליון נדריך.<BR>
<B>נ,טו</B>  וקראני, ביום צרה;    אחלצך, ותכבדני.<BR>
<B>נ,טז</B>  ולרשע, אמר אלוהים, מה-לך, לספר חוקיי;    ותישא בריתי עלי-פיך.<BR>
<B>נ,יז</B>  ואתה, שנאת מוסר;    ותשלך דבריי אחריך.<BR>
<B>נ,יח</B>  אם-ראית גנב, ותירץ עימו;    ועם מנאפים חלקך.<BR>
<B>נ,יט</B>  פיך, שלחת ברעה;    ולשונך, תצמיד מרמה.<BR>
<B>נ,כ</B>  תשב, באחיך תדבר;    בבן-אימך, תיתן-דופי.<BR>
<B>נ,כא</B>  אלה עשית, והחרשתי--    דימית, היות-אהיה כמוך;<BR>אוכיחך ואערכה    לעיניך.<BR>
<B>נ,כב</B>  בינו-נא זאת, שוכחי אלוה:    פן-אטרוף, ואין מציל.<BR>
<B>נ,כג</B>  זובח תודה, יכבדנני:    ושם דרך--אראנו, בישע אלוהים.</P>

<P><B>נא,א</B>  למנצח, מזמור לדויד.<BR>
<B>נא,ב</B>  בבוא-אליו, נתן הנביא--    כאשר-בא, אל-בת-שבע.<BR>
<B>נא,ג</B>  חונני אלוהים כחסדך;    כרוב רחמיך, מחה פשעיי.<BR>
<B>נא,ד</B>  הרב, כבסני מעווני;    ומחטאתי טהרני.<BR>
<B>נא,ה</B>  כי-פשעיי, אני אדע;    וחטאתי נגדי תמיד.<BR>
<B>נא,ו</B>  לך לבדך, חטאתי,    והרע בעיניך, עשיתי:<BR>למען, תצדק בדוברך--    תזכה בשופטך.<BR>
<B>נא,ז</B>  הן-בעוון חוללתי;    ובחטא, יחמתני אימי.<BR>
<B>נא,ח</B>  הן-אמת, חפצת בטוחות;    ובסתום, חכמה תודיעני.<BR>
<B>נא,ט</B>  תחטאני באיזוב ואטהר;    תכבסני, ומשלג אלבין.<BR>
<B>נא,י</B>  תשמיעני, ששון ושמחה;    תגלנה, עצמות דיכית.<BR>
<B>נא,יא</B>  הסתר פניך, מחטאיי;    וכל-עוונותיי מחה.<BR>
<B>נא,יב</B>  לב טהור, ברא-לי אלוהים;    ורוח נכון, חדש בקרבי.<BR>
<B>נא,יג</B>  אל-תשליכני מלפניך;    ורוח קודשך, אל-תיקח ממני.<BR>
<B>נא,יד</B>  השיבה לי, ששון ישעך;    ורוח נדיבה תסמכני.<BR>
<B>נא,טו</B>  אלמדה פושעים דרכיך;    וחטאים, אליך ישובו.<BR>
<B>נא,טז</B>  הצילני מדמים, אלוהים--    אלוהי תשועתי:<BR>תרנן לשוני,    צדקתך.<BR>
<B>נא,יז</B>  אדוניי, שפתיי תפתח;    ופי, יגיד תהילתך.<BR>
<B>נא,יח</B>  כי, לא-תחפוץ זבח ואתנה;    עולה, לא תרצה.<BR>
<B>נא,יט</B>  זבחי אלוהים,    רוח נשברה:<BR>לב-נשבר ונדכה--    אלוהים, לא תבזה.<BR>
<B>נא,כ</B>  היטיבה ברצונך, את-ציון;    תבנה, חומות ירושלים.<BR>
<B>נא,כא</B>  אז תחפוץ זבחי-צדק,    עולה וכליל;<BR>אז יעלו על-מזבחך    פרים.</P>

<P><B>נב,א</B>  למנצח, משכיל לדויד.<BR>
<B>נב,ב</B>  בבוא, דואג האדומי--    ויגד לשאול:<BR>ויאמר לו--    בא דויד, אל-בית אחימלך.<BR>
<B>נב,ג</B>  מה-תתהלל ברעה, הגיבור;    חסד אל, כל-היום.<BR>
<B>נב,ד</B>  הוות, תחשוב לשונך;    כתער מלוטש, עושה רמייה.<BR>
<B>נב,ה</B>  אהבת רע מטוב;    שקר, מדבר צדק סלה.<BR>
<B>נב,ו</B>  אהבת כל-דברי-בלע;    לשון מרמה.<BR>
<B>נב,ז</B>  גם-אל,    ייתוצך לנצח:<BR>יחתך וייסחך מאוהל;    ושירשך מארץ חיים סלה.<BR>
<B>נב,ח</B>  ויראו צדיקים וייראו; ועליו ישחקו.<BR>
<B>נב,ט</B>  הנה הגבר--    לא ישים אלוהים, מעוזו:<BR>ויבטח, ברוב עושרו;    יעוז, בהוותו.<BR>
<B>נב,י</B>  ואני, כזית רענן--    בבית אלוהים;<BR>בטחתי בחסד-אלוהים,    עולם ועד.<BR>
<B>נב,יא</B>  אודך לעולם, כי עשית;    ואקווה שמך כי-טוב, נגד חסידיך.</P>

<P><B>נג,א</B>  למנצח על-מחלת, משכיל לדויד.<BR>
<B>נג,ב</B>  אמר נבל בליבו,    אין אלוהים;<BR>השחיתו, והתעיבו עוול--    אין עושה-טוב.<BR>
<B>נג,ג</B>  אלוהים--    משמיים, השקיף על-בני-אדם:<BR>לראות, היש משכיל--    דורש, את-אלוהים.<BR>
<B>נג,ד</B>  כולו סג, יחדיו נאלחו:    אין עושה-טוב; אין, גם-אחד.<BR>
<B>נג,ה</B>  הלוא ידעו, פועלי-אוון:    אוכלי עמי, אכלו לחם; אלוהים, לא קראו.<BR>
<B>נג,ו</B>  שם, פחדו פחד--    לא-היה-פחד:<BR>כי-אלוהים--פיזר, עצמות חונך;    הבישות, כי-אלוהים מאסם.<BR>
<B>נג,ז</B>  מי ייתן מציון,    ישועות ישראל:<BR>בשוב אלוהים, שבות עמו;    יגל יעקוב, ישמח ישראל.</P>

<P><B>נד,א</B>  למנצח בנגינות, משכיל לדויד.<BR>
<B>נד,ב</B>  בבוא הזיפים, ויאמרו לשאול:    הלוא דויד, מסתתר עימנו.<BR>
<B>נד,ג</B>  אלוהים, בשמך הושיעני;    ובגבורתך תדינני.<BR>
<B>נד,ד</B>  אלוהים, שמע תפילתי;    האזינה, לאמרי-פי.<BR>
<B>נד,ה</B>  כי זרים, קמו עליי--    ועריצים, ביקשו נפשי;<BR>לא שמו אלוהים לנגדם    סלה.<BR>
<B>נד,ו</B>  הנה אלוהים, עוזר לי;    אדוניי, בסומכי נפשי.<BR>
<B>נד,ז</B>  ישיב הרע, לשורריי;    באמיתך, הצמיתם.<BR>
<B>נד,ח</B>  בנדבה אזבחה-לך;    אודה שמך יהוה כי-טוב.<BR>
<B>נד,ט</B>  כי מכל-צרה, הצילני;    ובאויביי, ראתה עיני.</P>

<P><B>נה,א</B>  למנצח בנגינות, משכיל לדויד.<BR>
<B>נה,ב</B>  האזינה אלוהים, תפילתי;    ואל-תתעלם, מתחינתי.<BR>
<B>נה,ג</B>  הקשיבה לי וענני;    אריד בשיחי ואהימה.<BR>
<B>נה,ד</B>  מקול אויב--מפני, עקת רשע:    כי-ימיטו עליי אוון, ובאף ישטמוני.<BR>
<B>נה,ה</B>  ליבי, יחיל בקרבי;    ואימות מוות, נפלו עליי.<BR>
<B>נה,ו</B>  יראה ורעד, יבוא בי;    ותכסני, פלצות.<BR>
<B>נה,ז</B>  ואומר--מי-ייתן-לי אבר, כיונה:    אעופה ואשכונה.<BR>
<B>נה,ח</B>  הנה, ארחיק נדוד;    אלין במדבר סלה.<BR>
<B>נה,ט</B>  אחישה מפלט לי--    מרוח סועה מסער.<BR>
<B>נה,י</B>  בלע אדוניי, פלג לשונם:    כי-ראיתי חמס וריב בעיר.<BR>
<B>נה,יא</B>  יומם ולילה--יסובבוה על-חומותיה;    ואוון ועמל בקרבה.<BR>
<B>נה,יב</B>  הוות בקרבה;    ולא-ימיש מרחובה, תוך ומרמה.<BR>
<B>נה,יג</B>  כי לא-אויב יחרפני,    ואשא:<BR>לא-משנאי, עליי הגדיל;    ואיסתר ממנו.<BR>
<B>נה,יד</B>  ואתה אנוש כערכי;    אלופי, ומיודעי.<BR>
<B>נה,טו</B>  אשר יחדיו, נמתיק סוד;    בבית אלוהים, נהלך ברגש.<BR>
<B>נה,טז</B>  ישיא מוות, עלימו--יירדו שאול חיים:    כי-רעות במגורם בקרבם.<BR>
<B>נה,יז</B>  אני, אל-אלוהים אקרא;    ויהוה, יושיעני.<BR>
<B>נה,יח</B>  ערב ובוקר וצוהריים, אשיחה ואהמה;    וישמע קולי.<BR>
<B>נה,יט</B>  פדה בשלום נפשי, מקרב-לי:    כי-ברבים, היו עימדי.<BR>
<B>נה,כ</B>  ישמע אל, ויענם--    ויושב קדם, סלה:<BR>אשר אין חליפות למו;    ולא יראו אלוהים.<BR>
<B>נה,כא</B>  שלח ידיו, בשלומיו;    חילל בריתו.<BR>
<B>נה,כב</B>  חלקו, מחמאות פיו--    וקרב-ליבו:<BR>רכו דבריו משמן;    והמה פתיחות.<BR>
<B>נה,כג</B>  השלך על-יהוה, יהבך--    והוא יכלכלך:<BR>לא-ייתן לעולם מוט--    לצדיק.<BR>
<B>נה,כד</B>  ואתה אלוהים,    תורידם לבאר שחת--<BR>אנשי דמים ומרמה,    לא-יחצו ימיהם;<BR>ואני,    אבטח-בך.</P>

<P><B>נו,א</B>  למנצח, על-יונת אלם רחוקים--    לדויד מכתם:<BR>באחוז אותו פלשתים    בגת.<BR>
<B>נו,ב</B>  חונני אלוהים, כי-שאפני אנוש;    כל-היום, לוחם ילחצני.<BR>
<B>נו,ג</B>  שאפו שורריי, כל-היום:    כי-רבים לוחמים לי מרום.<BR>
<B>נו,ד</B>  יום אירא--    אני, אליך אבטח.<BR>
<B>נו,ה</B>  באלוהים,    אהלל דברו:<BR>באלוהים בטחתי, לא אירא;    מה-יעשה בשר לי.<BR>
<B>נו,ו</B>  כל-היום, דבריי יעצבו;    עליי כל-מחשבותם לרע.<BR>
<B>נו,ז</B>  יגורו, יצפונו--המה, עקביי ישמורו:    כאשר, קיוו נפשי.<BR>
<B>נו,ח</B>  על-אוון פלט-למו;    באף, עמים הורד אלוהים.<BR>
<B>נו,ט</B>  נודי, ספרת-אתה:    שימה דמעתי בנאדך; הלוא, בספרתך.<BR>
<B>נו,י</B>  אז ישובו אויביי אחור, ביום אקרא;    זה-ידעתי, כי-אלוהים לי.<BR>
<B>נו,יא</B>  באלוהים, אהלל דבר;    ביהוה, אהלל דבר.<BR>
<B>נו,יב</B>  באלוהים בטחתי, לא אירא;    מה-יעשה אדם לי.<BR>
<B>נו,יג</B>  עליי אלוהים נדריך;    אשלם תודות לך.<BR>
<B>נו,יד</B>  כי הצלת נפשי, ממוות--    הלוא רגליי, מדחי:<BR>להתהלך, לפני אלוהים--    באור, החיים.</P>

<P><B>נז,א</B>  למנצח אל-תשחת, לדויד מכתם--    בבורחו מפני-שאול, במערה.<BR>
<B>נז,ב</B>  חונני אלוהים, חונני--    כי בך, חסיה נפשי:<BR>ובצל-כנפיך אחסה--    עד, יעבור הוות.<BR>
<B>נז,ג</B>  אקרא, לאלוהים עליון;    לאל, גומר עליי.<BR>
<B>נז,ד</B>  ישלח משמיים, ויושיעני--    חירף שואפי סלה;<BR>ישלח אלוהים,    חסדו ואמיתו.<BR>
<B>נז,ה</B>  נפשי, בתוך לבאים--    אשכבה לוהטים:<BR>בני-אדם--שיניהם, חנית וחיצים;    ולשונם, חרב חדה.<BR>
<B>נז,ו</B>  רומה על-השמיים אלוהים;    על כל-הארץ כבודך.<BR>
<B>נז,ז</B>  רשת, הכינו לפעמיי--    כפף נפשי:<BR>כרו לפניי שיחה;    נפלו בתוכה סלה.<BR>
<B>נז,ח</B>  נכון ליבי אלוהים, נכון ליבי;    אשירה, ואזמרה.<BR>
<B>נז,ט</B>  עורה כבודי--עורה, הנבל וכינור;    אעירה שחר.<BR>
<B>נז,י</B>  אודך בעמים אדוניי;    אזמרך, בלאומים.<BR>
<B>נז,יא</B>  כי-גדול עד-שמיים חסדך;    ועד-שחקים אמיתך.<BR>
<B>נז,יב</B>  רומה על-שמיים אלוהים;    על כל-הארץ כבודך.</P>

<P><B>נח,א</B>  למנצח אל-תשחת, לדויד מכתם.<BR>
<B>נח,ב</B>  האומנם--אלם צדק, תדברון;    מישרים תשפטו, בני אדם.<BR>
<B>נח,ג</B>  אף-בלב, עולות תפעלון:    בארץ--חמס ידיכם, תפלסון.<BR>
<B>נח,ד</B>  זורו רשעים מרחם;    תעו מבטן, דוברי כזב.<BR>
<B>נח,ה</B>  חמת-למו, כדמות חמת-נחש;    כמו-פתן חירש, יאטם אוזנו.<BR>
<B>נח,ו</B>  אשר לא-ישמע, לקול מלחשים;    חובר חברים מחוכם.<BR>
<B>נח,ז</B>  אלוהים--הרוס שינימו בפימו;    מלתעות כפירים, נתוץ יהוה.<BR>
<B>נח,ח</B>  יימאסו כמו-מים,    יתהלכו-למו;<BR>ידרוך חיציו,    כמו יתמוללו.<BR>
<B>נח,ט</B>  כמו שבלול, תמס יהלוך;    נפל אשת, בל-חזו שמש.<BR>
<B>נח,י</B>  בטרם, יבינו סירותיכם אטד;    כמו-חי כמו-חרון, ישערנו.<BR>
<B>נח,יא</B>  ישמח צדיק, כי-חזה נקם;    פעמיו ירחץ, בדם הרשע.<BR>
<B>נח,יב</B>  ויאמר אדם, אך-פרי לצדיק;    אך יש-אלוהים, שופטים בארץ.</P>

<P><B>נט,א</B>  למנצח אל-תשחת, לדויד מכתם:    בשלוח שאול;<BR>וישמרו את-הבית,    להמיתו.<BR>
<B>נט,ב</B>  הצילני מאויביי אלוהיי;    ממתקוממיי תשגבני.<BR>
<B>נט,ג</B>  הצילני, מפועלי אוון;    ומאנשי דמים, הושיעני.<BR>
<B>נט,ד</B>  כי הנה ארבו, לנפשי--    יגורו עליי עזים;<BR>לא-פשעי ולא-חטאתי    יהוה.<BR>
<B>נט,ה</B>  בלי-עוון, ירוצון וייכוננו;    עורה לקראתי וראה.<BR>
<B>נט,ו</B>  ואתה יהוה-אלוהים צבאות, אלוהי ישראל--    הקיצה, לפקוד כל-הגויים;<BR>אל-תחון כל-בוגדי אוון    סלה.<BR>
<B>נט,ז</B>  ישובו לערב, יהמו ככלב;    ויסובבו עיר.<BR>
<B>נט,ח</B>  הנה, יביעון בפיהם--חרבות, בשפתותיהם:    כי-מי שומע.<BR>
<B>נט,ט</B>  ואתה יהוה, תשחק-למו;    תלעג, לכל-גויים.<BR>
<B>נט,י</B>  עוזו, אליך אשמורה:    כי-אלוהים, משגבי.<BR>
<B>נט,יא</B>  אלוהי חסדי יקדמני;    אלוהים, יראני בשורריי.<BR>
<B>נט,יב</B>  אל-תהרגם, פן ישכחו עמי--הניעמו בחילך, והורידמו:    מגיננו אדוניי.<BR>
<B>נט,יג</B>  חטאת-פימו,    דבר-שפתימו:<BR>ויילכדו בגאונם;    ומאלה ומכחש יספרו.<BR>
<B>נט,יד</B>  כלה בחמה,    כלה ואינמו:<BR>ויידעו--כי-אלוהים, מושל ביעקוב;    לאפסי הארץ סלה.<BR>
<B>נט,טו</B>  וישובו לערב, יהמו ככלב;    ויסובבו עיר.<BR>
<B>נט,טז</B>  המה, יניעון לאכול--    אם-לא ישבעו, וילינו.<BR>
<B>נט,יז</B>  ואני, אשיר עוזך--    וארנן לבוקר, חסדך:<BR>כי-היית משגב לי;    ומנוס, ביום צר-לי.<BR>
<B>נט,יח</B>  עוזי, אליך אזמרה:    כי-אלוהים משגבי, אלוהי חסדי.</P>

<P><B>ס,א</B>  למנצח, על-שושן עדות;    מכתם לדויד ללמד.<BR>
<B>ס,ב</B>  בהצותו, את ארם נהריים--    ואת-ארם צובה:<BR>וישב יואב, ויך את-אדום בגיא-מלח--    שנים עשר אלף.<BR>
<B>ס,ג</B>  אלוהים, זנחתנו פרצתנו;    אנפת, תשובב לנו.<BR>
<B>ס,ד</B>  הרעשת ארץ פצמתה;    רפה שבריה כי-מטה.<BR>
<B>ס,ה</B>  הראית עמך קשה;    השקיתנו, יין תרעלה.<BR>
<B>ס,ו</B>  נתת ליראיך נס, להתנוסס--    מפני, קושט סלה.<BR>
<B>ס,ז</B>  למען, ייחלצון ידידיך;    הושיעה ימינך וענני.<BR>
<B>ס,ח</B>  אלוהים, דיבר בקודשו--אעלוזה:    אחלקה שכם; ועמק סוכות אמדד.<BR>
<B>ס,ט</B>  לי גלעד, ולי מנשה, ואפריים, מעוז ראשי;    יהודה, מחוקקי.<BR>
<B>ס,י</B>  מואב, סיר רחצי--על-אדום, אשליך נעלי;    עליי, פלשת התרועעי.<BR>
<B>ס,יא</B>  מי יובילני, עיר מצור;    מי נחני עד-אדום.<BR>
<B>ס,יב</B>  הלוא-אתה אלוהים זנחתנו;    ולא-תצא אלוהים, בצבאותינו.<BR>
<B>ס,יג</B>  הבה-לנו עזרת מצר;    ושוא, תשועת אדם.<BR>
<B>ס,יד</B>  באלוהים נעשה-חיל;    והוא, יבוס צרינו.</P>

<P><B>סא,א</B>  למנצח על-נגינת לדויד.<BR>
<B>סא,ב</B>  שמעה אלוהים, רינתי;    הקשיבה, תפילתי.<BR>
<B>סא,ג</B>  מקצה הארץ, אליך אקרא--    בעטוף ליבי;<BR>בצור-ירום ממני    תנחני.<BR>
<B>סא,ד</B>  כי-היית מחסה לי;    מגדל-עוז, מפני אויב.<BR>
<B>סא,ה</B>  אגורה באוהלך, עולמים;    אחסה בסתר כנפיך סלה.<BR>
<B>סא,ו</B>  כי-אתה אלוהים, שמעת לנדריי;    נתת ירושת, יראי שמך.<BR>
<B>סא,ז</B>  ימים על-ימי-מלך תוסיף;    שנותיו, כמו-דור ודור.<BR>
<B>סא,ח</B>  יישב עולם, לפני אלוהים;    חסד ואמת, מן ינצרוהו.<BR>
<B>סא,ט</B>  כן אזמרה שמך לעד--    לשלמי נדריי, יום יום.</P>

<P><B>סב,א</B>  למנצח על-ידותון--    מזמור לדויד.<BR>
<B>סב,ב</B>  אך אל-אלוהים, דומייה נפשי;    ממנו, ישועתי.<BR>
<B>סב,ג</B>  אך-הוא צורי, וישועתי;    משגבי, לא-אמוט רבה.<BR>
<B>סב,ד</B>  עד-אנה, תהותתו על-איש--    תרצחו כולכם:<BR>כקיר נטוי;    גדר, הדחויה.<BR>
<B>סב,ה</B>  אך משאתו, יעצו להדיח--    ירצו כזב:<BR>בפיו יברכו;    ובקרבם, יקללו-סלה.<BR>
<B>סב,ו</B>  אך לאלוהים, דומי נפשי:    כי-ממנו, תקוותי.<BR>
<B>סב,ז</B>  אך-הוא צורי, וישועתי;    משגבי, לא אמוט.<BR>
<B>סב,ח</B>  על-אלוהים, ישעי וכבודי;    צור-עוזי מחסי, באלוהים.<BR>
<B>סב,ט</B>  בטחו בו בכל-עת, עם--    שפכו-לפניו לבבכם;<BR>אלוהים מחסה-לנו    סלה.<BR>
<B>סב,י</B>  אך, הבל בני-אדם--    כזב בני-איש:<BR>במאזניים לעלות;    המה, מהבל יחד.<BR>
<B>סב,יא</B>  אל-תבטחו בעושק,    ובגזל אל-תהבלו:<BR>חיל כי-ינוב--    אל-תשיתו לב.<BR>
<B>סב,יב</B>  אחת, דיבר אלוהים--שתיים-זו שמעתי:    כי עוז, לאלוהים.<BR>
<B>סב,יג</B>  ולך-אדוניי חסד:    כי-אתה תשלם לאיש כמעשהו.</P>

<P><B>סג,א</B>  מזמור לדויד;    בהיותו, במדבר יהודה.<BR>
<B>סג,ב</B>  אלוהים, אלי אתה--    אשחרך:<BR>צמאה לך, נפשי--    כמה לך בשרי;<BR>בארץ-צייה ועייף    בלי-מים.<BR>
<B>סג,ג</B>  כן, בקודש חזיתיך--    לראות עוזך, וכבודך.<BR>
<B>סג,ד</B>  כי-טוב חסדך, מחיים;    שפתיי ישבחונך.<BR>
<B>סג,ה</B>  כן אברכך בחיי;    בשמך, אשא כפיי.<BR>
<B>סג,ו</B>  כמו חלב ודשן, תשבע נפשי;    ושפתי רננות, יהלל-פי.<BR>
<B>סג,ז</B>  אם-זכרתיך על-יצועיי--    באשמורות, אהגה-בך.<BR>
<B>סג,ח</B>  כי-היית עזרתה לי;    ובצל כנפיך ארנן.<BR>
<B>סג,ט</B>  דבקה נפשי אחריך;    בי, תמכה ימינך.<BR>
<B>סג,י</B>  והמה--לשואה, יבקשו נפשי;    יבואו, בתחתייות הארץ.<BR>
<B>סג,יא</B>  יגירוהו, על-ידי-חרב;    מנת שועלים יהיו.<BR>
<B>סג,יב</B>  והמלך,    ישמח באלוהים:<BR>יתהלל, כל-הנשבע בו--    כי ייסכר, פי דוברי-שקר.</P>

<P><B>סד,א</B>  למנצח, מזמור לדויד.<BR>
<B>סד,ב</B>  שמע-אלוהים קולי בשיחי;    מפחד אויב, תיצור חיי.<BR>
<B>סד,ג</B>  תסתירני, מסוד מרעים;    מרגשת, פועלי אוון.<BR>
<B>סד,ד</B>  אשר שננו כחרב לשונם;    דרכו חיצם, דבר מר.<BR>
<B>סד,ה</B>  לירות במסתרים תם;    פתאום יורוהו, ולא ייראו.<BR>
<B>סד,ו</B>  יחזקו-למו, דבר רע--    יספרו, לטמון מוקשים;<BR>אמרו,    מי יראה-למו.<BR>
<B>סד,ז</B>  יחפשו עולות--    תמנו, חפש מחופש;<BR>וקרב איש,    ולב עמוק.<BR>
<B>סד,ח</B>  ויורם, אלוהים:    חץ פתאום--היו, מכותם.<BR>
<B>סד,ט</B>  ויכשילוהו עלימו לשונם;    יתנודדו, כל-רואה בם.<BR>
<B>סד,י</B>  וייראו, כל-אדם:    ויגידו, פועל אלוהים; ומעשהו השכילו.<BR>
<B>סד,יא</B>  ישמח צדיק ביהוה, וחסה בו;    ויתהללו, כל-ישרי-לב.</P>

<P><B>סה,א</B>  למנצח מזמור, לדויד שיר.<BR>
<B>סה,ב</B>  לך דומייה תהילה אלוהים בציון;    ולך, ישולם-נדר.<BR>
<B>סה,ג</B>  שומע תפילה--    עדיך, כל-בשר יבואו.<BR>
<B>סה,ד</B>  דברי עוונות, גברו מני;    פשעינו, אתה תכפרם.<BR>
<B>סה,ה</B>  אשרי, תבחר ותקרב--    ישכון חצריך:<BR>נשבעה, בטוב ביתך;    קדוש, היכלך.<BR>
<B>סה,ו</B>  נוראות, בצדק תעננו--    אלוהי ישענו;<BR>מבטח כל-קצווי-ארץ,    וים רחוקים.<BR>
<B>סה,ז</B>  מכין הרים בכוחו;    נאזר, בגבורה.<BR>
<B>סה,ח</B>  משביח, שאון ימים--שאון גליהם;    והמון לאומים.<BR>
<B>סה,ט</B>  וייראו, יושבי קצוות--מאותותיך;    מוצאי בוקר וערב תרנין.<BR>
<B>סה,י</B>  פקדת הארץ ותשוקקהא, רבת תעשרנה--    פלג אלוהים, מלא מים;<BR>תכין דגנם,    כי-כן תכינהא.<BR>
<B>סה,יא</B>  תלמיה רווה, נחת גדודיה;    ברביבים תמוגגנה, צמחה תברך.<BR>
<B>סה,יב</B>  עיטרת, שנת טובתך;    ומעגליך, ירעפון דשן.<BR>
<B>סה,יג</B>  ירעפו, נאות מדבר;    וגיל, גבעות תחגורנה.<BR>
<B>סה,יד</B>  לבשו כרים, הצאן--    ועמקים יעטפו-בר;<BR>יתרועעו,    אף-ישירו.</P>

<P><B>סו,א</B>  למנצח, שיר מזמור:    הריעו לאלוהים, כל-הארץ.<BR>
<B>סו,ב</B>  זמרו כבוד-שמו;    שימו כבוד, תהילתו.<BR>
<B>סו,ג</B>  אמרו לאלוהים, מה-נורא מעשיך;    ברוב עוזך, יכחשו לך אויביך.<BR>
<B>סו,ד</B>  כל-הארץ, ישתחוו לך--ויזמרו-לך;    יזמרו שמך סלה.<BR>
<B>סו,ה</B>  לכו וראו, מפעלות אלוהים;    נורא עלילה, על-בני אדם.<BR>
<B>סו,ו</B>  הפך ים, ליבשה--בנהר, יעברו ברגל;    שם, נשמחה-בו.<BR>
<B>סו,ז</B>  מושל בגבורתו, עולם--    עיניו, בגויים תצפינה;<BR>הסוררים,    אל-ירומו למו סלה.<BR>
<B>סו,ח</B>  ברכו עמים אלוהינו;    והשמיעו, קול תהילתו.<BR>
<B>סו,ט</B>  השם נפשנו, בחיים;    ולא-נתן למוט רגלנו.<BR>
<B>סו,י</B>  כי-בחנתנו אלוהים;    צרפתנו, כצרוף-כסף.<BR>
<B>סו,יא</B>  הבאתנו במצודה;    שמת מועקה במותנינו.<BR>
<B>סו,יב</B>  הרכבת אנוש, לראשנו:    באנו-באש ובמים; ותוציאנו, לרוויה.<BR>
<B>סו,יג</B>  אבוא ביתך בעולות;    אשלם לך נדריי.<BR>
<B>סו,יד</B>  אשר-פצו שפתיי;    ודיבר-פי, בצר-לי.<BR>
<B>סו,טו</B>  עולות מיחים אעלה-לך,    עם-קטורת אילים;<BR>אעשה בקר עם-עתודים    סלה.<BR>
<B>סו,טז</B>  לכו-שמעו ואספרה, כל-יראי אלוהים:    אשר עשה לנפשי.<BR>
<B>סו,יז</B>  אליו פי-קראתי;    ורומם, תחת לשוני.<BR>
<B>סו,יח</B>  אוון, אם-ראיתי בליבי--    לא ישמע אדוניי.<BR>
<B>סו,יט</B>  אכן, שמע אלוהים;    הקשיב, בקול תפילתי.<BR>
<B>סו,כ</B>  ברוך אלוהים--    אשר לא-הסיר תפילתי וחסדו, מאיתי.</P>

<P><B>סז,א</B>  למנצח בנגינות, מזמור שיר.<BR>
<B>סז,ב</B>  אלוהים, יחוננו ויברכנו;    יאר פניו איתנו סלה.<BR>
<B>סז,ג</B>  לדעת בארץ דרכך;    בכל-גויים, ישועתך.<BR>
<B>סז,ד</B>  יודוך עמים אלוהים:    יודוך, עמים כולם.<BR>
<B>סז,ה</B>  ישמחו וירננו,    לאומים:<BR>כי-תשפוט עמים מישור;    ולאומים, בארץ תנחם סלה.<BR>
<B>סז,ו</B>  יודוך עמים אלוהים:    יודוך, עמים כולם.<BR>
<B>סז,ז</B>  ארץ, נתנה יבולה;    יברכנו, אלוהים אלוהינו.<BR>
<B>סז,ח</B>  יברכנו אלוהים;    וייראו אותו, כל-אפסי-ארץ.</P>

<P><B>סח,א</B>  למנצח לדויד, מזמור שיר.<BR>
<B>סח,ב</B>  יקום אלוהים, יפוצו אויביו;    וינוסו משנאיו, מפניו.<BR>
<B>סח,ג</B>  כהנדוף עשן,    תנדוף:<BR>כהימס דונג, מפני-אש--    יאבדו רשעים, מפני אלוהים.<BR>
<B>סח,ד</B>  וצדיקים--ישמחו יעלצו, לפני אלוהים;    וישישו בשמחה.<BR>
<B>סח,ה</B>  שירו, לאלוהים--    זמרו שמו:<BR>סולו, לרוכב בערבות--ביה שמו;    ועלזו לפניו.<BR>
<B>סח,ו</B>  אבי יתומים, ודיין אלמנות--    אלוהים, במעון קודשו.<BR>
<B>סח,ז</B>  אלוהים, מושיב יחידים ביתה--    מוציא אסירים, בכושרות;<BR>אך סוררים,    שכנו צחיחה.<BR>
<B>סח,ח</B>  אלוהים--בצאתך, לפני עמך;    בצעדך בישימון סלה.<BR>
<B>סח,ט</B>  ארץ רעשה, אף-שמיים נטפו--    מפני אלוהים:<BR>זה סיניי--    מפני אלוהים, אלוהי ישראל.<BR>
<B>סח,י</B>  גשם נדבות, תניף אלוהים;    נחלתך ונלאה, אתה כוננתה.<BR>
<B>סח,יא</B>  חיתך ישבו-בה;    תכין בטובתך לעני אלוהים.<BR>
<B>סח,יב</B>  אדוניי ייתן-אומר;    המבשרות, צבא רב.<BR>
<B>סח,יג</B>  מלכי צבאות, יידודון יידודון;    ונוות-בית, תחלק שלל.<BR>
<B>סח,יד</B>  אם-תשכבון,    בין שפתיים:<BR>כנפי יונה, נחפה בכסף;    ואברותיה, בירקרק חרוץ.<BR>
<B>סח,טו</B>  בפרש שדיי מלכים בה--    תשלג בצלמון.<BR>
<B>סח,טז</B>  הר-אלוהים הר-בשן:    הר גבנונים, הר-בשן.<BR>
<B>סח,יז</B>  למה, תרצדון--    הרים גבנונים:<BR>ההר--חמד אלוהים לשבתו;    אף-יהוה, ישכון לנצח.<BR>
<B>סח,יח</B>  רכב אלוהים, ריבותיים אלפי שנאן;    אדוניי בם, סיניי בקודש.<BR>
<B>סח,יט</B>  עלית למרום, שבית שבי--    לקחת מתנות, באדם;<BR>ואף סוררים,    לשכון יה אלוהים.<BR>
<B>סח,כ</B>  ברוך אדוניי, יום יום:    יעמוס-לנו--האל ישועתנו סלה.<BR>
<B>סח,כא</B>  האל לנו, אל למושעות:    וליהוה אדוניי--למוות, תוצאות.<BR>
<B>סח,כב</B>  אך-אלוהים--ימחץ, ראש אויביו:    קודקוד שיער--מתהלך, באשמיו.<BR>
<B>סח,כג</B>  אמר אדוניי, מבשן אשיב;    אשיב, ממצולות ים.<BR>
<B>סח,כד</B>  למען, תמחץ רגלך--בדם:    לשון כלביך--מאויבים מינהו.<BR>
<B>סח,כה</B>  ראו הליכותיך אלוהים;    הליכות אלי מלכי בקודש.<BR>
<B>סח,כו</B>  קידמו שרים, אחר נוגנים;    בתוך עלמות, תופפות.<BR>
<B>סח,כז</B>  במקהלות, ברכו אלוהים;    אדוניי, ממקור ישראל.<BR>
<B>סח,כח</B>  שם בנימין, צעיר רודם--שרי יהודה, רגמתם;    שרי זבולון, שרי נפתלי.<BR>
<B>סח,כט</B>  ציווה אלוהיך, עוזך:    עוזה אלוהים--זו, פעלת לנו.<BR>
<B>סח,ל</B>  מהיכלך, על-ירושלים--    לך יובילו מלכים שי.<BR>
<B>סח,לא</B>  גער חית קנה, עדת אבירים בעגלי עמים--    מתרפס ברצי-כסף;<BR>ביזר עמים,    קרבות יחפצו.<BR>
<B>סח,לב</B>  יאתיו חשמנים, מני מצריים;    כוש תריץ ידיו, לאלוהים.<BR>
<B>סח,לג</B>  ממלכות הארץ, שירו לאלוהים;    זמרו אדוניי סלה.<BR>
<B>סח,לד</B>  לרוכב, בשמי שמי-קדם--    הן ייתן בקולו, קול עוז.<BR>
<B>סח,לה</B>  תנו עוז, לאלוהים:    על-ישראל גאוותו; ועוזו, בשחקים.<BR>
<B>סח,לו</B>  נורא אלוהים,    ממקדשיך:<BR>אל ישראל--    הוא נותן עוז ותעצומות לעם;<BR>ברוך אלוהים.</P>

<P><B>סט,א</B>  למנצח על-שושנים לדויד.<BR>
<B>סט,ב</B>  הושיעני אלוהים--    כי באו מים עד-נפש.<BR>
<B>סט,ג</B>  טבעתי, ביוון מצולה--    ואין מועמד;<BR>באתי במעמקי-מים,    ושיבולת שטפתני.<BR>
<B>סט,ד</B>  יגעתי בקוראי, ניחר גרוני:    כלו עיניי--מייחל, לאלוהיי.<BR>
<B>סט,ה</B>  רבו, משערות ראשי--    שונאיי חינם:<BR>עצמו מצמיתיי, אויביי שקר--    אשר לא-גזלתי, אז אשיב.<BR>
<B>סט,ו</B>  אלוהים--אתה ידעת, לאיוולתי;    ואשמותיי, ממך לא-נכחדו.<BR>
<B>סט,ז</B>  אל-יבושו בי, קוויך--    אדוניי יהוה, צבאות:<BR>אל-ייכלמו בי מבקשיך--    אלוהי, ישראל.<BR>
<B>סט,ח</B>  כי-עליך, נשאתי חרפה;    כיסתה כלימה פניי.<BR>
<B>סט,ט</B>  מוזר, הייתי לאחיי;    ונוכרי, לבני אימי.<BR>
<B>סט,י</B>  כי-קנאת ביתך אכלתני;    וחרפות חורפיך, נפלו עליי.<BR>
<B>סט,יא</B>  ואבכה בצום נפשי;    ותהי לחרפות לי.<BR>
<B>סט,יב</B>  ואתנה לבושי שק;    ואהי להם למשל.<BR>
<B>סט,יג</B>  ישיחו בי, יושבי שער;    ונגינות, שותי שיכר.<BR>
<B>סט,יד</B>  ואני תפילתי-לך יהוה, עת רצון--    אלוהים ברוב-חסדך;<BR>ענני,    באמת ישעך.<BR>
<B>סט,טו</B>  הצילני מטיט, ואל-אטבעה;    אינצלה משונאיי, וממעמקי מים.<BR>
<B>סט,טז</B>  אל-תשטפני, שיבולת מים--    ואל-תבלעני מצולה;<BR>ואל-תאטר-עליי באר    פיה.<BR>
<B>סט,יז</B>  ענני יהוה, כי-טוב חסדך;    כרוב רחמיך, פנה אליי.<BR>
<B>סט,יח</B>  ואל-תסתר פניך, מעבדך:    כי-צר-לי, מהר ענני.<BR>
<B>סט,יט</B>  קורבה אל-נפשי גאלה;    למען אויביי פדני.<BR>
<B>סט,כ</B>  אתה ידעת--חרפתי ובושתי, וכלימתי;    נגדך, כל-צורריי.<BR>
<B>סט,כא</B>  חרפה, שברה ליבי--    ואנושה:<BR>ואקווה לנוד ואין;    ולמנחמים, ולא מצאתי.<BR>
<B>סט,כב</B>  וייתנו בברותי ראש;    ולצמאי, ישקוני חומץ.<BR>
<B>סט,כג</B>  יהי-שולחנם לפניהם לפח;    ולשלומים למוקש.<BR>
<B>סט,כד</B>  תחשכנה עיניהם, מראות;    ומותניהם, תמיד המעד.<BR>
<B>סט,כה</B>  שפוך-עליהם זעמך;    וחרון אפך, ישיגם.<BR>
<B>סט,כו</B>  תהי-טירתם נשמה;    באוהליהם, אל-יהי יושב.<BR>
<B>סט,כז</B>  כי-אתה אשר-הכית רדפו;    ואל-מכאוב חלליך יספרו.<BR>
<B>סט,כח</B>  תנה-עוון, על-עוונם;    ואל-יבואו, בצדקתך.<BR>
<B>סט,כט</B>  יימחו, מספר חיים;    ועם צדיקים, אל-ייכתבו.<BR>
<B>סט,ל</B>  ואני, עני וכואב;    ישועתך אלוהים תשגבני.<BR>
<B>סט,לא</B>  אהללה שם-אלוהים בשיר;    ואגדלנו בתודה.<BR>
<B>סט,לב</B>  ותיטב ליהוה, משור פר;    מקרין מפריס.<BR>
<B>סט,לג</B>  ראו ענווים ישמחו;    דורשי אלוהים, ויחי לבבכם.<BR>
<B>סט,לד</B>  כי-שומע אל-אביונים יהוה;    ואת-אסיריו, לא בזה.<BR>
<B>סט,לה</B>  יהללוהו, שמיים וארץ;    ימים, וכל-רומש בם.<BR>
<B>סט,לו</B>  כי אלוהים, יושיע ציון, ויבנה, ערי יהודה;    וישבו שם, וירשוה.<BR>
<B>סט,לז</B>  וזרע עבדיו, ינחלוה;    ואוהבי שמו, ישכנו-בה.</P>

<P><B>ע,א-ב</B>  למנצח, לדויד להזכיר.  
אלוהים להצילני; יהוה, לעזרתי חושה.<BR>
<B>ע,ג</B>  יבושו ויחפרו, מבקשי נפשי:    ייסוגו אחור, וייכלמו; חפצי, רעתי.<BR>
<B>ע,ד</B>  ישובו, על-עקב בושתם--    האומרים, האח האח.<BR>
<B>ע,ה</B>  ישישו וישמחו, בך--    כל-מבקשיך:<BR>ויאמרו תמיד, יגדל אלוהים--    אוהבי, ישועתך.<BR>
<B>ע,ו</B>  ואני, עני ואביון--    אלוהים חושה-לי:<BR>עזרי ומפלטי אתה;    יהוה, אל-תאחר.</P>

<P><B>עא,א</B>  בך-יהוה חסיתי;    אל-אבושה לעולם.<BR>
<B>עא,ב</B>  בצדקתך, תצילני ותפלטני;    הטה-אליי אוזנך, והושיעני.<BR>
<B>עא,ג</B>  היה לי, לצור מעון לבוא--    תמיד, ציווית להושיעני:<BR>כי-סלעי ומצודתי    אתה.<BR>
<B>עא,ד</B>  אלוהיי--פלטני, מיד רשע;    מכף מעוול וחומץ.<BR>
<B>עא,ה</B>  כי-אתה תקוותי;    אדוניי יהוה, מבטחי מנעוריי.<BR>
<B>עא,ו</B>  עליך, נסמכתי מבטן--ממעי אימי, אתה גוזי;    בך תהילתי תמיד.<BR>
<B>עא,ז</B>  כמופת, הייתי לרבים;    ואתה, מחסי-עוז.<BR>
<B>עא,ח</B>  יימלא פי, תהילתך;    כל-היום, תפארתך.<BR>
<B>עא,ט</B>  אל-תשליכני, לעת זקנה;    ככלות כוחי, אל-תעזבני.<BR>
<B>עא,י</B>  כי-אמרו אויביי לי;    ושומרי נפשי, נועצו יחדיו.<BR>
<B>עא,יא</B>  לאמור, אלוהים עזבו;    רדפו ותפשוהו, כי-אין מציל.<BR>
<B>עא,יב</B>  אלוהים, אל-תרחק ממני;    אלוהיי, לעזרתי חושה.<BR>
<B>עא,יג</B>  יבושו יכלו, שוטני נפשי:    יעטו חרפה, וכלימה--מבקשי, רעתי.<BR>
<B>עא,יד</B>  ואני, תמיד אייחל;    והוספתי, על-כל-תהילתך.<BR>
<B>עא,טו</B>  פי, יספר צדקתך--כל-היום תשועתך:    כי לא ידעתי ספורות.<BR>
<B>עא,טז</B>  אבוא--בגבורות, אדוניי יהוה;    אזכיר צדקתך לבדך.<BR>
<B>עא,יז</B>  אלוהים, לימדתני מנעוריי;    ועד-הנה, אגיד נפלאותיך.<BR>
<B>עא,יח</B>  וגם עד-זקנה, ושיבה--    אלוהים אל-תעזבני:<BR>עד-אגיד זרועך לדור;    לכל-יבוא, גבורתך.<BR>
<B>עא,יט</B>  וצדקתך אלוהים,    עד-מרום:<BR>אשר-עשית גדולות;    אלוהים, מי כמוך.<BR>
<B>עא,כ</B>  אשר הראיתני, צרות רבות--    ורעות:<BR>תשוב תחייני;    ומתהומות הארץ, תשוב תעלני.<BR>
<B>עא,כא</B>  תרב גדולתי;    ותיסוב תנחמני.<BR>
<B>עא,כב</B>  גם-אני, אודך בכלי-נבל--    אמיתך אלוהיי:<BR>אזמרה לך בכינור--    קדוש, ישראל.<BR>
<B>עא,כג</B>  תרננה שפתיי, כי אזמרה-לך;    ונפשי, אשר פדית.<BR>
<B>עא,כד</B>  גם-לשוני--    כל-היום, תהגה צדקתך:<BR>כי-בושו כי-חפרו,    מבקשי רעתי.</P>

<P><B>עב,א</B>  לשלמה:    אלוהים--משפטיך, למלך תן; וצדקתך לבן-מלך.<BR>
<B>עב,ב</B>  ידין עמך בצדק;    וענייך במשפט.<BR>
<B>עב,ג</B>  ישאו הרים שלום לעם;    וגבעות, בצדקה.<BR>
<B>עב,ד</B>  ישפוט, עניי-עם--יושיע, לבני אביון;    וידכא עושק.<BR>
<B>עב,ה</B>  ייראוך עם-שמש;    ולפני ירח, דור דורים.<BR>
<B>עב,ו</B>  יירד, כמטר על-גז;    כרביבים, זרזיף ארץ.<BR>
<B>עב,ז</B>  יפרח-בימיו צדיק;    ורוב שלום, עד-בלי ירח.<BR>
<B>עב,ח</B>  ויירד, מים עד-ים;    ומנהר, עד-אפסי-ארץ.<BR>
<B>עב,ט</B>  לפניו, יכרעו ציים;    ואויביו, עפר ילחכו.<BR>
<B>עב,י</B>  מלכי תרשיש ואיים,    מנחה ישיבו;<BR>מלכי שבא וסבא,    אשכר יקריבו.<BR>
<B>עב,יא</B>  וישתחוו-לו כל-מלכים;    כל-גויים יעבדוהו.<BR>
<B>עב,יב</B>  כי-יציל, אביון משווע;    ועני, ואין-עוזר לו.<BR>
<B>עב,יג</B>  יחוס, על-דל ואביון;    ונפשות אביונים יושיע.<BR>
<B>עב,יד</B>  מתוך ומחמס, יגאל נפשם;    וייקר דמם בעיניו.<BR>
<B>עב,טו</B>  ויחי--    וייתן-לו, מזהב שבא:<BR>ויתפלל בעדו תמיד;    כל-היום, יברכנהו.<BR>
<B>עב,טז</B>  יהי פיסת-בר, בארץ--    בראש הרים:<BR>ירעש כלבנון פרייו;    ויציצו מעיר, כעשב הארץ.<BR>
<B>עב,יז</B>  יהי שמו, לעולם--    לפני-שמש, יינון שמו:<BR>ויתברכו בו;    כל-גויים יאשרוהו.<BR>
<B>עב,יח</B>  ברוך, יהוה אלוהים--אלוהי ישראל:    עושה נפלאות לבדו.<BR>
<B>עב,יט</B>  וברוך, שם כבודו--    לעולם:<BR>ויימלא כבודו, את-כול הארץ--    אמן ואמן.<BR>
<B>עב,כ</B>  כולו תפילות--    דויד, בן-ישי.</P>

<P><B>עג,א</B>  מזמור, לאסף:<BR>אך טוב לישראל אלוהים,    לברי לבב.<BR>
<B>עג,ב</B>  ואני--כמעט, נטיו רגליי;    כאין, שופכו אשוריי.<BR>
<B>עג,ג</B>  כי-קינאתי, בהוללים;    שלום רשעים אראה.<BR>
<B>עג,ד</B>  כי אין חרצובות למותם;    ובריא אולם.<BR>
<B>עג,ה</B>  בעמל אנוש אינמו;    ועם-אדם, לא ינוגעו.<BR>
<B>עג,ו</B>  לכן, ענקתמו גאווה;    יעטוף-שית, חמס למו.<BR>
<B>עג,ז</B>  יצא, מחלב עינמו;    עברו, משכייות לבב.<BR>
<B>עג,ח</B>  ימיקו, וידברו ברע עושק;    ממרום ידברו.<BR>
<B>עג,ט</B>  שתו בשמיים פיהם;    ולשונם, תיהלך בארץ.<BR>
<B>עג,י</B>  לכן, ישוב עמו הלום;    ומי מלא, יימצו למו.<BR>
<B>עג,יא</B>  ואמרו, איכה ידע-אל;    ויש דעה בעליון.<BR>
<B>עג,יב</B>  הנה-אלה רשעים;    ושלווי עולם, השגו-חיל.<BR>
<B>עג,יג</B>  אך-ריק, זיכיתי לבבי;    וארחץ בניקיון כפיי.<BR>
<B>עג,יד</B>  ואהי נגוע, כל-היום;    ותוכחתי, לבקרים.<BR>
<B>עג,טו</B>  אם-אמרתי, אספרה כמו;    הנה דור בניך בגדתי.<BR>
<B>עג,טז</B>  ואחשבה, לדעת זאת;    עמל הוא בעיניי.<BR>
<B>עג,יז</B>  עד-אבוא, אל-מקדשי-אל;    אבינה, לאחריתם.<BR>
<B>עג,יח</B>  אך בחלקות, תשית למו;    הפלתם, למשואות.<BR>
<B>עג,יט</B>  איך היו לשמה כרגע;    ספו תמו, מן-בלהות.<BR>
<B>עג,כ</B>  כחלום מהקיץ--    אדוניי, בעיר צלמם תבזה.<BR>
<B>עג,כא</B>  כי, יתחמץ לבבי;    וכליותיי, אשתונן.<BR>
<B>עג,כב</B>  ואני-בער, ולא אדע;    בהמות, הייתי עימך.<BR>
<B>עג,כג</B>  ואני תמיד עימך;    אחזת, ביד-ימיני.<BR>
<B>עג,כד</B>  בעצתך תנחני;    ואחר, כבוד תיקחני.<BR>
<B>עג,כה</B>  מי-לי בשמיים;    ועימך, לא-חפצתי בארץ.<BR>
<B>עג,כו</B>  כלה שארי, ולבבי:    צור-לבבי וחלקי--אלוהים לעולם.<BR>
<B>עג,כז</B>  כי-הנה רחקיך יאבדו;    הצמת, כל-זונה ממך.<BR>
<B>עג,כח</B>  ואני, קרבת אלוהים--    לי-טוב:<BR>שתי, באדוניי יהוה מחסי;    לספר, כל-מלאכותיך.</P>

<P><B>עד,א</B>  משכיל, לאסף:<BR>למה אלוהים, זנחת לנצח;    יעשן אפך, בצאן מרעיתך.<BR>
<B>עד,ב</B>  זכור עדתך, קנית קדם--    גאלת, שבט נחלתך;<BR>הר-ציון,    זה שכנת בו.<BR>
<B>עד,ג</B>  הרימה פעמיך, למשואות נצח;    כל-הרע אויב בקודש.<BR>
<B>עד,ד</B>  שאגו צורריך, בקרב מועדך;    שמו אותותם אותות.<BR>
<B>עד,ה</B>  ייוודע, כמביא למעלה;    בסבוך-עץ, קרדומות.<BR>
<B>עד,ו</B>  ועתה, פיתוחיה יחד--    בכשיל וכילפות, יהלומון.<BR>
<B>עד,ז</B>  שלחו באש, מקדשך;    לארץ, חיללו משכן-שמך.<BR>
<B>עד,ח</B>  אמרו בליבם, נינם יחד;    שרפו כל-מועדי-אל בארץ.<BR>
<B>עד,ט</B>  אותותינו, לא ראינו:    אין-עוד נביא; ולא-איתנו, יודע עד-מה.<BR>
<B>עד,י</B>  עד-מתיי אלוהים, יחרף צר;    ינאץ אויב שמך לנצח.<BR>
<B>עד,יא</B>  למה תשיב ידך, וימינך;    מקרב חיקך כלה.<BR>
<B>עד,יב</B>  ואלוהים, מלכי מקדם;    פועל ישועות, בקרב הארץ.<BR>
<B>עד,יג</B>  אתה פוררת בעוזך ים;    שיברת ראשי תנינים, על-המים.<BR>
<B>עד,יד</B>  אתה ריצצת, ראשי לוויתן;    תיתננו מאכל, לעם לציים.<BR>
<B>עד,טו</B>  אתה בקעת, מעיין ונחל;    אתה הובשת, נהרות איתן.<BR>
<B>עד,טז</B>  לך יום, אף-לך לילה;    אתה הכינות, מאור ושמש.<BR>
<B>עד,יז</B>  אתה הצבת, כל-גבולות ארץ;    קיץ וחורף, אתה יצרתם.<BR>
<B>עד,יח</B>  זכור-זאת--אויב, חירף יהוה;    ועם נבל, ניאצו שמך.<BR>
<B>עד,יט</B>  אל-תיתן לחית, נפש תורך;    חית ענייך, אל-תשכח לנצח.<BR>
<B>עד,כ</B>  הבט לברית:    כי מלאו מחשכי-ארץ, נאות חמס.<BR>
<B>עד,כא</B>  אל-ישוב דך נכלם;    עני ואביון, יהללו שמך.<BR>
<B>עד,כב</B>  קומה אלוהים, ריבה ריבך;    זכור חרפתך מני-נבל, כל-היום.<BR>
<B>עד,כג</B>  אל-תשכח, קול צורריך;    שאון קמיך, עולה תמיד.</P>

<P><B>עה,א</B>  למנצח אל-תשחת; מזמור לאסף שיר.<BR>
<B>עה,ב</B>  הודינו לך, אלוהים--הודינו, וקרוב שמך;    סיפרו, נפלאותיך.<BR>
<B>עה,ג</B>  כי, אקח מועד;    אני, מישרים אשפוט.<BR>
<B>עה,ד</B>  נמוגים, ארץ וכל-יושביה;    אנוכי תיכנתי עמודיה סלה.<BR>
<B>עה,ה</B>  אמרתי להוללים, אל-תהולו;    ולרשעים, אל-תרימו קרן.<BR>
<B>עה,ו</B>  אל-תרימו למרום קרנכם;    תדברו בצוואר עתק.<BR>
<B>עה,ז</B>  כי לא ממוצא, וממערב;    ולא, ממדבר הרים.<BR>
<B>עה,ח</B>  כי-אלוהים שופט;    זה ישפיל, וזה ירים.<BR>
<B>עה,ט</B>  כי כוס ביד-יהוה, ויין חמר מלא מסך--    ויגר מזה:<BR>אך-שמריה, ימצו ישתו;    כול, רשעי-ארץ.<BR>
<B>עה,י</B>  ואני, אגיד לעולם;    אזמרה, לאלוהי יעקוב.<BR>
<B>עה,יא</B>  וכל-קרני רשעים אגדע;    תרוממנה, קרנות צדיק.</P>

<P><B>עו,א</B>  למנצח בנגינות; מזמור לאסף שיר.<BR>
<B>עו,ב</B>  נודע ביהודה אלוהים;    בישראל, גדול שמו.<BR>
<B>עו,ג</B>  ויהי בשלם סוכו;    ומעונתו בציון.<BR>
<B>עו,ד</B>  שמה, שיבר רשפי-קשת;    מגן וחרב ומלחמה סלה.<BR>
<B>עו,ה</B>  נאור, אתה אדיר--    מהררי-טרף.<BR>
<B>עו,ו</B>  אשתוללו, אבירי לב--    נמו שנתם;<BR>ולא-מצאו כל-אנשי-חיל    ידיהם.<BR>
<B>עו,ז</B>  מגערתך, אלוהי יעקוב;    נרדם, ורכב וסוס.<BR>
<B>עו,ח</B>  אתה, נורא אתה--ומי-יעמוד לפניך;    מאז אפך.<BR>
<B>עו,ט</B>  משמיים, השמעת דין;    ארץ יראה ושקטה.<BR>
<B>עו,י</B>  בקום-למשפט אלוהים--    להושיע כל-ענווי-ארץ סלה.<BR>
<B>עו,יא</B>  כי-חמת אדם תודך;    שארית חמות תחגור.<BR>
<B>עו,יב</B>  נדרו ושלמו, ליהוה אלוהיכם:    כל-סביביו--יובילו שי, למורא.<BR>
<B>עו,יג</B>  יבצור, רוח נגידים;    נורא, למלכי-ארץ.</P>

<P><B>עז,א</B>  למנצח על-ידותון; לאסף מזמור.<BR>
<B>עז,ב</B>  קולי אל-אלוהים ואצעקה;    קולי אל-אלוהים, והאזין אליי.<BR>
<B>עז,ג</B>  ביום צרתי,    אדוניי דרשתי:<BR>ידי, לילה ניגרה--ולא תפוג;    מאנה הינחם נפשי.<BR>
<B>עז,ד</B>  אזכרה אלוהים ואהמיה;    אשיחה, ותתעטף רוחי סלה.<BR>
<B>עז,ה</B>  אחזת, שמורות עיניי;    נפעמתי, ולא אדבר.<BR>
<B>עז,ו</B>  חישבתי ימים מקדם--    שנות, עולמים.<BR>
<B>עז,ז</B>  אזכרה נגינתי, בלילה:    עם-לבבי אשיחה; ויחפש רוחי.<BR>
<B>עז,ח</B>  הלעולמים, יזנח אדוניי;    ולא-יוסיף לרצות עוד.<BR>
<B>עז,ט</B>  האפס לנצח חסדו;    גמר אומר, לדור ודור.<BR>
<B>עז,י</B>  השכח חנות אל;    אם-קפץ באף, רחמיו סלה.<BR>
<B>עז,יא</B>  ואומר, חלותי היא--    שנות, ימין עליון.<BR>
<B>עז,יב</B>  אזכור מעללי-יה:    כי-אזכרה מקדם פלאך.<BR>
<B>עז,יג</B>  והגיתי בכל-פועלך;    ובעלילותיך אשיחה.<BR>
<B>עז,יד</B>  אלוהים, בקודש דרכך;    מי-אל גדול, כאלוהים.<BR>
<B>עז,טו</B>  אתה האל, עושה פלא;    הודעת בעמים עוזך.<BR>
<B>עז,טז</B>  גאלת בזרוע עמך;    בני-יעקוב ויוסף סלה.<BR>
<B>עז,יז</B>  ראוך מים, אלוהים--ראוך מים יחילו;    אף, ירגזו תהומות.<BR>
<B>עז,יח</B>  זורמו מים, עבות--קול, נתנו שחקים;    אף-חצציך, יתהלכו.<BR>
<B>עז,יט</B>  קול רעמך, בגלגל--האירו ברקים תבל;    רגזה ותרעש הארץ.<BR>
<B>עז,כ</B>  בים דרכך--ושבילך, במים רבים;    ועיקבותיך, לא נודעו.<BR>
<B>עז,כא</B>  נחית כצאן עמך--    ביד-משה ואהרון.</P>

<P><B>עח,א</B>  משכיל, לאסף:<BR>האזינה עמי, תורתי;    הטו אוזנכם, לאמרי-פי.<BR>
<B>עח,ב</B>  אפתחה במשל פי;    אביעה חידות, מני-קדם.<BR>
<B>עח,ג</B>  אשר שמענו, ונדעם;    ואבותינו, סיפרו-לנו.<BR>
<B>עח,ד</B>  לא נכחד, מבניהם--    לדור אחרון, מספרים תהילות יהוה;<BR>ועזוזו ונפלאותיו,    אשר עשה.<BR>
<B>עח,ה</B>  ויקם עדות, ביעקוב,    ותורה, שם בישראל:<BR>אשר ציווה, את-אבותינו--    להודיעם, לבניהם.<BR>
<B>עח,ו</B>  למען יידעו, דור אחרון--בנים ייוולדו;    יקומו, ויספרו לבניהם.<BR>
<B>עח,ז</B>  וישימו באלוהים, כסלם:    ולא ישכחו, מעללי-אל; ומצוותיו ינצורו.<BR>
<B>עח,ח</B>  ולא יהיו, כאבותם--    דור, סורר ומורה:<BR>דור, לא-הכין ליבו;    ולא-נאמנה את-אל רוחו.<BR>
<B>עח,ט</B>  בני-אפריים, נושקי רומי-קשת;    הפכו, ביום קרב.<BR>
<B>עח,י</B>  לא שמרו, ברית אלוהים;    ובתורתו, מיאנו ללכת.<BR>
<B>עח,יא</B>  וישכחו עלילותיו;    ונפלאותיו, אשר הראם.<BR>
<B>עח,יב</B>  נגד אבותם, עשה פלא;    בארץ מצריים שדה-צוען.<BR>
<B>עח,יג</B>  בקע ים, ויעבירם;    ויצב-מים כמו-נד.<BR>
<B>עח,יד</B>  וינחם בענן יומם;    וכל-הלילה, באור אש.<BR>
<B>עח,טו</B>  יבקע צורים, במדבר;    וישק, כתהומות רבה.<BR>
<B>עח,טז</B>  ויוציא נוזלים מסלע;    ויורד כנהרות מים.<BR>
<B>עח,יז</B>  ויוסיפו עוד, לחטוא-לו--    למרות עליון, בצייה.<BR>
<B>עח,יח</B>  וינסו-אל בלבבם--    לשאול-אוכל לנפשם.<BR>
<B>עח,יט</B>  וידברו, באלוהים:    אמרו, היוכל אל--לערוך שולחן, במדבר.<BR>
<B>עח,כ</B>  הן הכה-צור, ויזובו מים--    ונחלים ישטופו:<BR>הגם-לחם, יוכל תת;    אם-יכין שאר לעמו.<BR>
<B>עח,כא</B>  לכן, שמע יהוה--    ויתעבר:<BR>ואש, נישקה ביעקוב;    וגם-אף, עלה בישראל.<BR>
<B>עח,כב</B>  כי לא האמינו, באלוהים;    ולא בטחו, בישועתו.<BR>
<B>עח,כג</B>  ויצו שחקים ממעל;    ודלתי שמיים פתח.<BR>
<B>עח,כד</B>  וימטר עליהם מן לאכול;    ודגן-שמיים, נתן למו.<BR>
<B>עח,כה</B>  לחם אבירים, אכל איש;    צידה שלח להם לשובע.<BR>
<B>עח,כו</B>  יסע קדים, בשמיים;    וינהג בעוזו תימן.<BR>
<B>עח,כז</B>  וימטר עליהם כעפר שאר;    וכחול ימים, עוף כנף.<BR>
<B>עח,כח</B>  ויפל, בקרב מחנהו;    סביב, למשכנותיו.<BR>
<B>עח,כט</B>  ויאכלו וישבעו מאוד;    ותאוותם, יביא להם.<BR>
<B>עח,ל</B>  לא-זרו מתאוותם;    עוד, אוכלם בפיהם.<BR>
<B>עח,לא</B>  ואף אלוהים, עלה בהם,    ויהרוג, במשמניהם;<BR>ובחורי ישראל    הכריע.<BR>
<B>עח,לב</B>  בכל-זאת חטאו-עוד;    ולא-האמינו, בנפלאותיו.<BR>
<B>עח,לג</B>  ויכל-בהבל ימיהם;    ושנותם, בבהלה.<BR>
<B>עח,לד</B>  אם-הרגם ודרשוהו;    ושבו, ושיחרו-אל.<BR>
<B>עח,לה</B>  ויזכרו, כי-אלוהים צורם;    ואל עליון, גואלם.<BR>
<B>עח,לו</B>  ויפתוהו בפיהם;    ובלשונם, יכזבו-לו.<BR>
<B>עח,לז</B>  וליבם, לא-נכון עימו;    ולא נאמנו, בבריתו.<BR>
<B>עח,לח</B>  והוא רחום, יכפר עוון--    ולא-ישחית:<BR>והרבה, להשיב אפו;    ולא-יעיר, כל-חמתו.<BR>
<B>עח,לט</B>  ויזכור, כי-בשר המה;    רוח הולך, ולא ישוב.<BR>
<B>עח,מ</B>  כמה, ימרוהו במדבר;    יעציבוהו, בישימון.<BR>
<B>עח,מא</B>  וישובו וינסו אל;    וקדוש ישראל התוו.<BR>
<B>עח,מב</B>  לא-זכרו את-ידו;    יום, אשר-פדם מני-צר.<BR>
<B>עח,מג</B>  אשר-שם במצריים, אותותיו;    ומופתיו, בשדה-צוען.<BR>
<B>עח,מד</B>  ויהפוך לדם, יאוריהם;    ונוזליהם, בל-ישתיון.<BR>
<B>עח,מה</B>  ישלח בהם ערוב, ויאכלם;    וצפרדע, ותשחיתם.<BR>
<B>עח,מו</B>  וייתן לחסיל יבולם;    ויגיעם, לארבה.<BR>
<B>עח,מז</B>  יהרוג בברד גפנם;    ושקמותם, בחנמל.<BR>
<B>עח,מח</B>  ויסגר לברד בעירם;    ומקניהם, לרשפים.<BR>
<B>עח,מט</B>  ישלח-בם, חרון אפו--עברה וזעם וצרה;    משלחת, מלאכי רעים.<BR>
<B>עח,נ</B>  יפלס נתיב, לאפו:    לא-חשך ממוות נפשם; וחיתם, לדבר הסגיר.<BR>
<B>עח,נא</B>  ויך כל-בכור במצריים;    ראשית אונים, באוהלי-חם.<BR>
<B>עח,נב</B>  ויסע כצאן עמו;    וינהגם כעדר, במדבר.<BR>
<B>עח,נג</B>  וינחם לבטח, ולא פחדו;    ואת-אויביהם, כיסה הים.<BR>
<B>עח,נד</B>  ויביאם, אל-גבול קודשו;    הר-זה, קנתה ימינו.<BR>
<B>עח,נה</B>  ויגרש מפניהם, גויים--    ויפילם, בחבל נחלה;<BR>וישכן באוהליהם,    שבטי ישראל.<BR>
<B>עח,נו</B>  וינסו וימרו, את-אלוהים עליון;    ועדותיו, לא שמרו.<BR>
<B>עח,נז</B>  וייסוגו ויבגדו, כאבותם;    נהפכו, כקשת רמייה.<BR>
<B>עח,נח</B>  ויכעיסוהו בבמותם;    ובפסיליהם, יקניאוהו.<BR>
<B>עח,נט</B>  שמע אלוהים, ויתעבר;    וימאס מאוד, בישראל.<BR>
<B>עח,ס</B>  וייטוש, משכן שילה;    אוהל, שיכן באדם.<BR>
<B>עח,סא</B>  וייתן לשבי עוזו;    ותפארתו ביד-צר.<BR>
<B>עח,סב</B>  ויסגר לחרב עמו;    ובנחלתו, התעבר.<BR>
<B>עח,סג</B>  בחוריו אכלה-אש;    ובתולותיו, לא הוללו.<BR>
<B>עח,סד</B>  כוהניו, בחרב נפלו;    ואלמנותיו, לא תבכינה.<BR>
<B>עח,סה</B>  וייקץ כישן אדוניי;    כגיבור, מתרונן מיין.<BR>
<B>עח,סו</B>  ויך-צריו אחור;    חרפת עולם, נתן למו.<BR>
<B>עח,סז</B>  וימאס, באוהל יוסף;    ובשבט אפריים, לא בחר.<BR>
<B>עח,סח</B>  ויבחר, את-שבט יהודה;    את-הר ציון, אשר אהב.<BR>
<B>עח,סט</B>  וייבן כמו-רמים, מקדשו;    כארץ, יסדה לעולם.<BR>
<B>עח,ע</B>  ויבחר, בדויד עבדו;    וייקחהו, ממכלאות צאן.<BR>
<B>עח,עא</B>  מאחר עלות, הביאו:    לרעות, ביעקוב עמו; ובישראל, נחלתו.<BR>
<B>עח,עב</B>  וירעם, כתום לבבו;    ובתבונות כפיו ינחם.</P>

<P><B>עט,א</B>  מזמור, לאסף:<BR>אלוהים, באו גויים בנחלתך--    טימאו, את היכל קודשך;<BR>שמו את-ירושלים    לעיים.<BR>
<B>עט,ב</B>  נתנו, את-נבלת עבדיך--    מאכל, לעוף השמיים;<BR>בשר חסידיך,    לחיתו-ארץ.<BR>
<B>עט,ג</B>  שפכו דמם, כמים--סביבות ירושלים;    ואין קובר.<BR>
<B>עט,ד</B>  היינו חרפה, לשכנינו;    לעג וקלס, לסביבותינו.<BR>
<B>עט,ה</B>  עד-מה יהוה, תאנף לנצח;    תבער כמו-אש, קנאתך.<BR>
<B>עט,ו</B>  שפוך חמתך--    אל הגויים, אשר לא-ידעוך:<BR>ועל ממלכות--    אשר בשמך, לא קראו.<BR>
<B>עט,ז</B>  כי, אכל את-יעקוב;    ואת-נווהו השמו.<BR>
<B>עט,ח</B>  אל-תזכור-לנו,    עוונות ראשונים:<BR>מהר, יקדמונו רחמיך--    כי דלונו מאוד.<BR>
<B>עט,ט</B>  עוזרנו, אלוהי ישענו--    על-דבר כבוד-שמך;<BR>והצילנו וכפר על-חטאותינו,    למען שמך.<BR>
<B>עט,י</B>  למה, יאמרו הגויים--    איה אלוהיהם:<BR>ייוודע בגויים לעינינו;    נקמת, דם-עבדיך השפוך.<BR>
<B>עט,יא</B>  תבוא לפניך, אנקת אסיר:    כגודל זרועך--הותר, בני תמותה.<BR>
<B>עט,יב</B>  והשב לשכנינו שבעתיים,    אל-חיקם;<BR>חרפתם אשר חירפוך    אדוניי.<BR>
<B>עט,יג</B>  ואנחנו עמך, וצאן מרעיתך--    נודה לך, לעולם:<BR>לדור ודור--    נספר, תהילתך.</P>

<P><B>פ,א</B>  למנצח אל-שושנים;    עדות לאסף מזמור.<BR>
<B>פ,ב</B>  רועה ישראל, האזינה--    נוהג כצאן יוסף;<BR>יושב הכרובים    הופיעה.<BR>
<B>פ,ג</B>  לפני אפריים, ובנימין ומנשה--    עוררה את-גבורתך;<BR>ולכה לישועתה    לנו.<BR>
<B>פ,ד</B>  אלוהים השיבנו;    והאר פניך, וניוושעה.<BR>
<B>פ,ה</B>  יהוה אלוהים צבאות--    עד-מתיי עשנת, בתפילת עמך.<BR>
<B>פ,ו</B>  האכלתם, לחם דמעה;    ותשקמו, בדמעות שליש.<BR>
<B>פ,ז</B>  תשימנו מדון, לשכנינו;    ואויבינו, ילעגו-למו.<BR>
<B>פ,ח</B>  אלוהים צבאות השיבנו;    והאר פניך, וניוושעה.<BR>
<B>פ,ט</B>  גפן, ממצריים תסיע;    תגרש גויים, ותיטעהא.<BR>
<B>פ,י</B>  פינית לפניה;    ותשרש שורשיה, ותמלא-ארץ.<BR>
<B>פ,יא</B>  כוסו הרים צילה;    וענפיה, ארזי-אל.<BR>
<B>פ,יב</B>  תשלח קציריה עד-ים;    ואל-נהר, יונקותיה.<BR>
<B>פ,יג</B>  למה, פרצת גדריה;    וארוה, כל-עוברי דרך.<BR>
<B>פ,יד</B>  יכרסמנה חזיר מי<SUP>ע</SUP>ר;    וזיז שדיי ירענה.<BR>
<B>פ,טו</B>  אלוהים צבאות,    שוב-נא:<BR>הבט משמיים וראה;    ופקוד, גפן זאת.<BR>
<B>פ,טז</B>  ו<BIG>כ</BIG>נה, אשר-נטעה ימינך;    ועל-בן, אימצת לך.<BR>
<B>פ,יז</B>  שרופה באש כסוחה;    מגערת פניך יאבדו.<BR>
<B>פ,יח</B>  תהי-ידך, על-איש ימינך;    על-בן-אדם, אימצת לך.<BR>
<B>פ,יט</B>  ולא-נסוג ממך;    תחיינו, ובשמך נקרא.<BR>
<B>פ,כ</B>  יהוה אלוהים צבאות השיבנו;    האר פניך, וניוושעה.</P>

<P><B>פא,א</B>  למנצח על-הגיתית לאסף.<BR>
<B>פא,ב</B>  הרנינו, לאלוהים עוזנו;    הריעו, לאלוהי יעקוב.<BR>
<B>פא,ג</B>  שאו-זמרה, ותנו-תוף;    כינור נעים עם-נבל.<BR>
<B>פא,ד</B>  תקעו בחודש שופר;    בכסה, ליום חגנו.<BR>
<B>פא,ה</B>  כי חוק לישראל הוא;    משפט, לאלוהי יעקוב.<BR>
<B>פא,ו</B>  עדות, ביהוסף שמו--    בצאתו, על-ארץ מצריים;<BR>שפת לא-ידעתי    אשמע.<BR>
<B>פא,ז</B>  הסירותי מסבל שכמו;    כפיו, מדוד תעבורנה.<BR>
<B>פא,ח</B>  בצרה קראת,    ואחלצך:<BR>אענך, בסתר רעם;    אבחנך על-מי מריבה סלה.<BR>
<B>פא,ט</B>  שמע עמי, ואעידה בך;    ישראל, אם-תשמע-לי.<BR>
<B>פא,י</B>  לא-יהיה בך, אל זר;    ולא תשתחווה, לאל נכר.<BR>
<B>פא,יא</B>  אנוכי, יהוה אלוהיך--    המעלך, מארץ מצריים;<BR>הרחב-פיך,    ואמלאהו.<BR>
<B>פא,יב</B>  ולא-שמע עמי לקולי;    וישראל, לא-אבה לי.<BR>
<B>פא,יג</B>  ואשלחהו, בשרירות ליבם;    ילכו, במועצותיהם.<BR>
<B>פא,יד</B>  לו--עמי, שומע לי;    ישראל, בדרכיי יהלכו.<BR>
<B>פא,טו</B>  כמעט, אויביהם אכניע;    ועל צריהם, אשיב ידי.<BR>
<B>פא,טז</B>  משנאי יהוה, יכחשו-לו;    ויהי עיתם לעולם.<BR>
<B>פא,יז</B>  ויאכילהו, מחלב חיטה;    ומצור, דבש אשביעך.</P>

<P><B>פב,א</B>  מזמור, לאסף:<BR>אלוהים, ניצב בעדת-אל;    בקרב אלוהים ישפוט.<BR>
<B>פב,ב</B>  עד-מתיי תשפטו-עוול;    ופני רשעים, תשאו-סלה.<BR>
<B>פב,ג</B>  שפטו-דל ויתום;    עני ורש הצדיקו.<BR>
<B>פב,ד</B>  פלטו-דל ואביון;    מיד רשעים הצילו.<BR>
<B>פב,ה</B>  לא ידעו, ולא יבינו--    בחשיכה יתהלכו;<BR>יימוטו,    כל-מוסדי ארץ.<BR>
<B>פב,ו</B>  אני-אמרתי, אלוהים אתם;    ובני עליון כולכם.<BR>
<B>פב,ז</B>  אכן, כאדם תמותון;    וכאחד השרים תיפולו.<BR>
<B>פב,ח</B>  קומה אלוהים, שופטה הארץ:    כי-אתה תנחל, בכל-הגויים.</P>

<P><B>פג,א</B>  שיר מזמור לאסף.<BR>
<B>פג,ב</B>  אלוהים אל-דומי-לך;    אל-תחרש ואל-תשקוט אל.<BR>
<B>פג,ג</B>  כי-הנה אויביך, יהמיון;    ומשנאיך, נשאו ראש.<BR>
<B>פג,ד</B>  על-עמך, יערימו סוד;    ויתייעצו, על-צפוניך.<BR>
<B>פג,ה</B>  אמרו--לכו, ונכחידם מגוי;    ולא-ייזכר שם-ישראל עוד.<BR>
<B>פג,ו</B>  כי נועצו לב יחדיו;    עליך, ברית יכרותו.<BR>
<B>פג,ז</B>  אוהלי אדום, וישמעאלים;    מואב והגרים.<BR>
<B>פג,ח</B>  גבל ועמון, ועמלק;    פלשת, עם-יושבי צור.<BR>
<B>פג,ט</B>  גם-אשור, נלווה עימם;    היו זרוע לבני-לוט סלה.<BR>
<B>פג,י</B>  עשה-להם כמדיין;    כסיסרא כיבין, בנחל קישון.<BR>
<B>פג,יא</B>  נשמדו בעין-דור;    היו דומן, לאדמה.<BR>
<B>פג,יב</B>  שיתמו נדיבימו, כעורב וכזאב;    וכזבח וכצלמונע, כל-נסיכימו.<BR>
<B>פג,יג</B>  אשר אמרו, נירשה לנו--    את, נאות אלוהים.<BR>
<B>פג,יד</B>  אלוהיי, שיתמו כגלגל;    כקש, לפני-רוח.<BR>
<B>פג,טו</B>  כאש תבער-יער;    וכלהבה, תלהט הרים.<BR>
<B>פג,טז</B>  כן, תרדפם בסערך;    ובסופתך תבהלם.<BR>
<B>פג,יז</B>  מלא פניהם קלון;    ויבקשו שמך יהוה.<BR>
<B>פג,יח</B>  יבושו וייבהלו עדי-עד;    ויחפרו ויאבדו.<BR>
<B>פג,יט</B>  ויידעו--    כי-אתה שמך יהוה לבדך:<BR>עליון,    על-כל-הארץ.</P>

<P><B>פד,א</B>  למנצח על-הגיתית; לבני-קורח מזמור.<BR>
<B>פד,ב</B>  מה-ידידות משכנותיך--    יהוה צבאות.<BR>
<B>פד,ג</B>  נכספה וגם-כלתה, נפשי--    לחצרות יהוה:<BR>ליבי ובשרי--    ירננו, אל אל-חי.<BR>
<B>פד,ד</B>  גם-ציפור מצאה בית, ודרור <BIG>ק</BIG>ן לה--    אשר-שתה אפרוחיה:<BR>את-מזבחותיך, יהוה צבאות--    מלכי, ואלוהיי.<BR>
<B>פד,ה</B>  אשרי, יושבי ביתך--    עוד, יהללוך סלה.<BR>
<B>פד,ו</B>  אשרי אדם, עוז-לו בך;    מסילות, בלבבם.<BR>
<B>פד,ז</B>  עוברי, בעמק הבכא--    מעיין ישיתוהו;<BR>גם-ברכות,    יעטה מורה.<BR>
<B>פד,ח</B>  ילכו, מחיל אל-חיל;    ייראה אל-אלוהים בציון.<BR>
<B>פד,ט</B>  יהוה אלוהים צבאות,    שמעה תפילתי;<BR>האזינה אלוהי יעקוב    סלה.<BR>
<B>פד,י</B>  מגיננו, ראה אלוהים;    והבט, פני משיחך.<BR>
<B>פד,יא</B>  כי טוב-יום בחצריך,    מאלף:<BR>בחרתי--הסתופף, בבית אלוהיי;    מדור, באוהלי-רשע.<BR>
<B>פד,יב</B>  כי שמש, ומגן--    יהוה אלוהים:<BR>חן וכבוד,    ייתן יהוה;<BR>לא ימנע-טוב,    להולכים בתמים.<BR>
<B>פד,יג</B>  יהוה צבאות--    אשרי אדם, בוטח בך.</P>

<P><B>פה,א</B>  למנצח לבני-קורח מזמור.<BR>
<B>פה,ב</B>  רצית יהוה ארצך;    שבת, שבית יעקוב.<BR>
<B>פה,ג</B>  נשאת, עוון עמך;    כיסית כל-חטאתם סלה.<BR>
<B>פה,ד</B>  אספת כל-עברתך;    השיבות, מחרון אפך.<BR>
<B>פה,ה</B>  שובנו, אלוהי ישענו;    והפר כעסך עימנו.<BR>
<B>פה,ו</B>  הלעולם תאנף-בנו;    תמשוך אפך, לדור ודור.<BR>
<B>פה,ז</B>  הלוא-אתה, תשוב תחיינו;    ועמך, ישמחו-בך.<BR>
<B>פה,ח</B>  הראנו יהוה חסדך;    וישעך, תיתן-לנו.<BR>
<B>פה,ט</B>  אשמעה--    מה-ידבר, האל יהוה:<BR>כי, ידבר שלום--אל-עמו ואל-חסידיו;    ואל-ישובו לכסלה.<BR>
<B>פה,י</B>  אך קרוב ליראיו ישעו;    לשכון כבוד בארצנו.<BR>
<B>פה,יא</B>  חסד-ואמת נפגשו;    צדק ושלום נשקו.<BR>
<B>פה,יב</B>  אמת, מארץ תצמח;    וצדק, משמיים נשקף.<BR>
<B>פה,יג</B>  גם-יהוה, ייתן הטוב;    וארצנו, תיתן יבולה.<BR>
<B>פה,יד</B>  צדק, לפניו יהלך;    וישם לדרך פעמיו.</P>

<P><B>פו,א</B>  תפילה, לדויד:<BR>הטה-יהוה אוזנך ענני--    כי-עני ואביון אני.<BR>
<B>פו,ב</B>  שומרה נפשי,    כי-חסיד אני:<BR>הושע עבדך, אתה אלוהיי--    הבוטח אליך.<BR>
<B>פו,ג</B>  חונני אדוניי:    כי אליך אקרא, כל-היום.<BR>
<B>פו,ד</B>  שמח, נפש עבדך:    כי אליך אדוניי, נפשי אשא.<BR>
<B>פו,ה</B>  כי-אתה אדוניי, טוב וסלח;    ורב-חסד, לכל-קוראיך.<BR>
<B>פו,ו</B>  האזינה יהוה, תפילתי;    והקשיבה, בקול תחנונותיי.<BR>
<B>פו,ז</B>  ביום צרתי, אקראך:    כי תענני.<BR>
<B>פו,ח</B>  אין-כמוך באלוהים אדוניי;    ואין כמעשיך.<BR>
<B>פו,ט</B>  כל-גויים, אשר עשית--יבואו וישתחוו לפניך אדוניי;    ויכבדו לשמך.<BR>
<B>פו,י</B>  כי-גדול אתה, ועושה נפלאות;    אתה אלוהים לבדך.<BR>
<B>פו,יא</B>  הורני יהוה, דרכך--    אהלך באמיתך;<BR>יחד לבבי,    ליראה שמך.<BR>
<B>פו,יב</B>  אודך, אדוניי אלוהיי--בכל-לבבי;    ואכבדה שמך לעולם.<BR>
<B>פו,יג</B>  כי-חסדך, גדול עליי;    והצלת נפשי, משאול תחתייה.<BR>
<B>פו,יד</B>  אלוהים, זדים קמו-עליי,    ועדת עריצים, ביקשו נפשי;<BR>ולא שמוך    לנגדם.<BR>
<B>פו,טו</B>  ואתה אדוניי, אל-רחום וחנון;    ארך אפיים, ורב-חסד ואמת.<BR>
<B>פו,טז</B>  פנה אליי, וחונני:    תנה-עוזך לעבדך; והושיעה, לבן-אמתך.<BR>
<B>פו,יז</B>  עשה-עימי אות,    לטובה:<BR>ויראו שונאיי ויבושו--    כי-אתה יהוה, עזרתני וניחמתני.</P>

<P><B>פז,א</B>  לבני-קורח, מזמור שיר:    יסודתו, בהררי-קודש.<BR>
<B>פז,ב</B>  אוהב יהוה, שערי ציון--    מכול, משכנות יעקוב.<BR>
<B>פז,ג</B>  נכבדות, מדובר בך--    עיר האלוהים סלה.<BR>
<B>פז,ד</B>  אזכיר, רהב ובבל--    ליודעיי:<BR>הנה פלשת וצור עם-כוש;    זה, יולד-שם.<BR>
<B>פז,ה</B>  ולציון, ייאמר--    איש ואיש, יולד-בה;<BR>והוא יכוננהא    עליון.<BR>
<B>פז,ו</B>  יהוה--יספור, בכתוב עמים:    זה יולד-שם סלה.<BR>
<B>פז,ז</B>  ושרים כחוללים--    כל-מעייניי בך.</P>

<P><B>פח,א</B>  שיר מזמור, לבני-קורח:<BR>למנצח על-מחלת לענות;    משכיל, להימן האזרחי.<BR>
<B>פח,ב</B>  יהוה, אלוהי ישועתי--    יום-צעקתי בלילה נגדך.<BR>
<B>פח,ג</B>  תבוא לפניך, תפילתי;    הטה אוזנך, לרינתי.<BR>
<B>פח,ד</B>  כי-שבעה ברעות נפשי;    וחיי, לשאול הגיעו.<BR>
<B>פח,ה</B>  נחשבתי, עם-יורדי בור;    הייתי, כגבר אין-אייל.<BR>
<B>פח,ו</B>  במתים,    חופשי:<BR>כמו חללים, שוכבי קבר--    אשר לא זכרתם עוד;<BR>והמה,    מידך נגזרו.<BR>
<B>פח,ז</B>  שתני, בבור תחתייות;    במחשכים, במצולות.<BR>
<B>פח,ח</B>  עליי, סמכה חמתך;    וכל-משבריך, עינית סלה.<BR>
<B>פח,ט</B>  הרחקת מיודעיי, ממני:    שתני תועבות למו; כלוא, ולא אצא.<BR>
<B>פח,י</B>  עיני דאבה,    מני-עוני:<BR>קראתיך יהוה בכל-יום;    שיטחתי אליך כפיי.<BR>
<B>פח,יא</B>  הלמתים תעשה-פלא:    אם-רפאים, יקומו יודוך סלה.<BR>
<B>פח,יב</B>  היסופר בקבר חסדך;    אמונתך, באבדון.<BR>
<B>פח,יג</B>  הייוודע בחושך פלאך;    וצדקתך, בארץ נשייה.<BR>
<B>פח,יד</B>  ואני, אליך יהוה שיוועתי;    ובבוקר, תפילתי תקדמך.<BR>
<B>פח,טו</B>  למה יהוה, תזנח נפשי;    תסתיר פניך ממני.<BR>
<B>פח,טז</B>  עני אני וגווע מנוער;    נשאתי אימיך אפונה.<BR>
<B>פח,יז</B>  עליי, עברו חרוניך;    ביעותיך, צימתותוני.<BR>
<B>פח,יח</B>  סבוני כמים, כל-היום;    הקיפו עליי יחד.<BR>
<B>פח,יט</B>  הרחקת ממני, אוהב וריע;    מיודעיי מחשך.</P>

<P><B>פט,א</B>  משכיל, לאיתן האזרחי.<BR>
<B>פט,ב</B>  חסדי יהוה, עולם אשירה;    לדור ודור, אודיע אמונתך בפי.<BR>
<B>פט,ג</B>  כי-אמרתי--עולם, חסד ייבנה;    שמיים, תכין אמונתך בהם.<BR>
<B>פט,ד</B>  כרתי ברית, לבחירי;    נשבעתי, לדויד עבדי.<BR>
<B>פט,ה</B>  עד-עולם, אכין זרעך;    ובניתי לדור-ודור כיסאך סלה.<BR>
<B>פט,ו</B>  ויודו שמיים פלאך יהוה;    אף-אמונתך, בקהל קדושים.<BR>
<B>פט,ז</B>  כי מי בשחק, יערוך ליהוה;    ידמה ליהוה, בבני אלים.<BR>
<B>פט,ח</B>  אל נערץ, בסוד-קדושים רבה;    ונורא, על-כל-סביביו.<BR>
<B>פט,ט</B>  יהוה, אלוהי צבאות--מי-כמוך חסין יה;    ואמונתך, סביבותיך.<BR>
<B>פט,י</B>  אתה מושל, בגאות הים;    בשוא גליו, אתה תשבחם.<BR>
<B>פט,יא</B>  אתה דיכית כחלל רהב;    בזרוע עוזך, פיזרת אויביך.<BR>
<B>פט,יב</B>  לך שמיים, אף-לך ארץ;    תבל ומלואה, אתה יסדתם.<BR>
<B>פט,יג</B>  צפון וימין, אתה בראתם;    תבור וחרמון, בשמך ירננו.<BR>
<B>פט,יד</B>  לך זרוע, עם-גבורה;    תעוז ידך, תרום ימינך.<BR>
<B>פט,טו</B>  צדק ומשפט, מכון כיסאך;    חסד ואמת, יקדמו פניך.<BR>
<B>פט,טז</B>  אשרי העם, יודעי תרועה;    יהוה, באור-פניך יהלכון.<BR>
<B>פט,יז</B>  בשמך, יגילון כל-היום;    ובצדקתך ירומו.<BR>
<B>פט,יח</B>  כי-תפארת עוזמו אתה;    וברצונך, תרום קרנינו.<BR>
<B>פט,יט</B>  כי ליהוה, מגיננו;    ולקדוש ישראל מלכנו.<BR>
<B>פט,כ</B>  אז דיברת בחזון, לחסידיך--    ותאמר, שיוויתי עזר על-גיבור;<BR>הרימותי בחור    מעם.<BR>
<B>פט,כא</B>  מצאתי, דויד עבדי;    בשמן קודשי משחתיו.<BR>
<B>פט,כב</B>  אשר ידי, תיכון עימו;    אף-זרועי תאמצנו.<BR>
<B>פט,כג</B>  לא-ישיא אויב בו;    ובן-עוולה, לא יעננו.<BR>
<B>פט,כד</B>  וכתותי מפניו צריו;    ומשנאיו אגוף.<BR>
<B>פט,כה</B>  ואמונתי וחסדי עימו;    ובשמי, תרום קרנו.<BR>
<B>פט,כו</B>  ושמתי בים ידו;    ובנהרות ימינו.<BR>
<B>פט,כז</B>  הוא יקראני, אבי אתה;    אלי, וצור ישועתי.<BR>
<B>פט,כח</B>  אף-אני, בכור אתנהו;    עליון, למלכי-ארץ.<BR>
<B>פט,כט</B>  לעולם, אשמור-לו חסדי;    ובריתי, נאמנת לו.<BR>
<B>פט,ל</B>  ושמתי לעד זרעו;    וכיסאו, כימי שמיים.<BR>
<B>פט,לא</B>  אם-יעזבו בניו, תורתי;    ובמשפטיי, לא ילכון.<BR>
<B>פט,לב</B>  אם-חוקותיי יחללו;    ומצוותיי, לא ישמורו.<BR>
<B>פט,לג</B>  ופקדתי בשבט פשעם;    ובנגעים עוונם.<BR>
<B>פט,לד</B>  וחסדי, לא-אפיר מעימו;    ולא-אשקר, באמונתי.<BR>
<B>פט,לה</B>  לא-אחלל בריתי;    ומוצא שפתיי, לא אשנה.<BR>
<B>פט,לו</B>  אחת, נשבעתי בקודשי:    אם-לדויד אכזב.<BR>
<B>פט,לז</B>  זרעו, לעולם יהיה;    וכיסאו כשמש נגדי.<BR>
<B>פט,לח</B>  כירח, ייכון עולם;    ועד בשחק, נאמן סלה.<BR>
<B>פט,לט</B>  ואתה זנחת, ותמאס;    התעברת, עם-משיחך.<BR>
<B>פט,מ</B>  ניארת, ברית עבדך;    חיללת לארץ נזרו.<BR>
<B>פט,מא</B>  פרצת כל-גדרותיו;    שמת מבצריו מחיתה.<BR>
<B>פט,מב</B>  שסוהו, כל-עוברי דרך;    היה חרפה, לשכניו.<BR>
<B>פט,מג</B>  הרימות, ימין צריו;    השמחת, כל-אויביו.<BR>
<B>פט,מד</B>  אף-תשיב, צור חרבו;    ולא הקמותו, במלחמה.<BR>
<B>פט,מה</B>  השבת מטהרו;    וכיסאו, לארץ מיגרת.<BR>
<B>פט,מו</B>  הקצרת, ימי עלומיו;    העטית עליו בושה סלה.<BR>
<B>פט,מז</B>  עד-מה יהוה, תיסתר לנצח;    תבער כמו-אש חמתך.<BR>
<B>פט,מח</B>  זכור-אני מה-חלד;    על-מה-שוא, בראת כל-בני-אדם.<BR>
<B>פט,מט</B>  מי גבר יחיה, ולא יראה-מוות;    ימלט נפשו מיד-שאול סלה.<BR>
<B>פט,נ</B>  איה, חסדיך הראשונים אדוניי:    נשבעת לדויד, באמונתך.<BR>
<B>פט,נא</B>  זכור אדוניי, חרפת עבדיך;    שאתי בחיקי, כל-רבים עמים.<BR>
<B>פט,נב</B>  אשר חירפו אויביך יהוה:    אשר חירפו, עיקבות משיחך.<BR>
<B>פט,נג</B>  ברוך יהוה לעולם:    אמן ואמן.</P>

<P><B>צ,א</B>  תפילה, למשה איש-האלוהים:<BR>אדוניי--מעון אתה, היית לנו;    בדור ודור.<BR>
<B>צ,ב</B>  בטרם, הרים יולדו--    ותחולל ארץ ותבל;<BR>ומעולם עד-עולם,    אתה אל.<BR>
<B>צ,ג</B>  תשב אנוש, עד-דכא;    ותאמר, שובו בני-אדם.<BR>
<B>צ,ד</B>  כי אלף שנים, בעיניך--    כיום אתמול, כי יעבור;<BR>ואשמורה    בלילה.<BR>
<B>צ,ה</B>  זרמתם, שינה יהיו;    בבוקר, כחציר יחלוף.<BR>
<B>צ,ו</B>  בבוקר, יציץ וחלף;    לערב, ימולל ויבש.<BR>
<B>צ,ז</B>  כי-כלינו באפך;    ובחמתך נבהלנו.<BR>
<B>צ,ח</B>  שתה עוונותינו לנגדך;    עלומנו, למאור פניך.<BR>
<B>צ,ט</B>  כי כל-ימינו, פנו בעברתך;    כילינו שנינו כמו-הגה.<BR>
<B>צ,י</B>  ימי-שנותינו בהם שבעים שנה,    ואם בגבורות שמונים שנה--<BR>ורוהבם,    עמל ואוון:<BR>כי-גז חיש,    ונעופה.<BR>
<B>צ,יא</B>  מי-יודע, עוז אפך;    וכיראתך, עברתך.<BR>
<B>צ,יב</B>  למנות ימינו, כן הודע;    ונביא, לבב חכמה.<BR>
<B>צ,יג</B>  שובה יהוה, עד-מתיי;    והינחם, על-עבדיך.<BR>
<B>צ,יד</B>  שבענו בבוקר חסדך;    ונרננה ונשמחה, בכל-ימינו.<BR>
<B>צ,טו</B>  שמחנו, כימות עיניתנו:    שנות, ראינו רעה.<BR>
<B>צ,טז</B>  ייראה אל-עבדיך פועלך;    והדרך, על-בניהם.<BR>
<B>צ,יז</B>  ויהי, נועם אדוניי אלוהינו--    עלינו:<BR>ומעשה ידינו, כוננה עלינו;    ומעשה ידינו, כוננהו.</P>

<P><B>צא,א</B>  יושב, בסתר עליון;    בצל שדיי, יתלונן.<BR>
<B>צא,ב</B>  אומר--ליהוה, מחסי ומצודתי;    אלוהיי, אבטח-בו.<BR>
<B>צא,ג</B>  כי הוא יצילך, מפח יקוש;    מדבר הוות.<BR>
<B>צא,ד</B>  באברתו, יסך לך--ותחת-כנפיו תחסה;    צינה וסוחרה אמיתו.<BR>
<B>צא,ה</B>  לא-תירא, מפחד לילה;    מחץ, יעוף יומם.<BR>
<B>צא,ו</B>  מדבר, באופל יהלוך;    מקטב, ישוד צוהריים.<BR>
<B>צא,ז</B>  ייפול מצידך, אלף--ורבבה מימינך:    אליך, לא ייגש.<BR>
<B>צא,ח</B>  רק, בעיניך תביט;    ושילומת רשעים תראה.<BR>
<B>צא,ט</B>  כי-אתה יהוה מחסי;    עליון, שמת מעונך.<BR>
<B>צא,י</B>  לא-תאונה אליך רעה;    ונגע, לא-יקרב באוהלך.<BR>
<B>צא,יא</B>  כי מלאכיו, יצווה-לך;    לשמורך, בכל-דרכיך.<BR>
<B>צא,יב</B>  על-כפיים יישאונך:    פן-תיגוף באבן רגלך.<BR>
<B>צא,יג</B>  על-שחל ופתן, תדרוך;    תרמוס כפיר ותנין.<BR>
<B>צא,יד</B>  כי בי חשק, ואפלטהו;    אשגבהו, כי-ידע שמי.<BR>
<B>צא,טו</B>  יקראני, ואענהו--עימו-אנוכי בצרה;    אחלצהו, ואכבדהו.<BR>
<B>צא,טז</B>  אורך ימים, אשביעהו;    ואראהו, בישועתי.</P>

<P><B>צב,א</B>  מזמור שיר, ליום השבת.<BR>
<B>צב,ב</B>  טוב, להודות ליהוה;    ולזמר לשמך עליון.<BR>
<B>צב,ג</B>  להגיד בבוקר חסדך;    ואמונתך, בלילות.<BR>
<B>צב,ד</B>  עלי-עשור, ועלי-נבל;    עלי היגיון בכינור.<BR>
<B>צב,ה</B>  כי שימחתני יהוה בפועלך;    במעשי ידיך ארנן.<BR>
<B>צב,ו</B>  מה-גדלו מעשיך יהוה;    מאוד, עמקו מחשבותיך.<BR>
<B>צב,ז</B>  איש-בער, לא יידע;    וכסיל, לא-יבין את-זאת.<BR>
<B>צב,ח</B>  בפרוח רשעים, כמו עשב, ויציצו, כל-פועלי אוון:    להישמדם עדי-עד.<BR>
<B>צב,ט</B>  ואתה מרום--    לעולם יהוה.<BR>
<B>צב,י</B>  כי הנה אויביך, יהוה--    כי-הנה אויביך יאבדו:<BR>יתפרדו,    כל-פועלי אוון.<BR>
<B>צב,יא</B>  ותרם כראם קרני;    בלותי, בשמן רענן.<BR>
<B>צב,יב</B>  ותבט עיני,    בשוריי:<BR>בקמים עליי מרעים--    תשמענה אוזניי.<BR>
<B>צב,יג</B>  צדיק, כתמר יפרח;    כארז בלבנון ישגה.<BR>
<B>צב,יד</B>  שתולים, בבית יהוה;    בחצרות אלוהינו יפריחו.<BR>
<B>צב,טו</B>  עוד, ינובון בשיבה;    דשנים ורעננים יהיו.<BR>
<B>צב,טז</B>  להגיד, כי-ישר יהוה;    צורי, ולא-עוולתה בו.</P>

<P><B>צג,א</B>  יהוה מלך,    גאות לבש:<BR>לבש יהוה, עוז התאזר;    אף-תיכון תבל, בל-תימוט.<BR>
<B>צג,ב</B>  נכון כיסאך מאז;    מעולם אתה.<BR>
<B>צג,ג</B>  נשאו נהרות, יהוה--נשאו נהרות קולם;    ישאו נהרות דוכיים.<BR>
<B>צג,ד</B>  מקולות, מים רבים--אדירים משברי-ים;    אדיר במרום יהוה.<BR>
<B>צג,ה</B>  עדותיך, נאמנו מאוד--לביתך נאוה-קודש:    יהוה, לאורך ימים.</P>

<P><B>צד,א</B>  אל-נקמות יהוה;    אל נקמות הופיע.<BR>
<B>צד,ב</B>  הינשא, שופט הארץ;    השב גמול, על-גאים.<BR>
<B>צד,ג</B>  עד-מתיי רשעים יהוה:    עד-מתיי, רשעים יעלוזו.<BR>
<B>צד,ד</B>  יביעו ידברו עתק;    יתאמרו, כל-פועלי אוון.<BR>
<B>צד,ה</B>  עמך יהוה ידכאו;    ונחלתך יענו.<BR>
<B>צד,ו</B>  אלמנה וגר יהרוגו;    ויתומים ירצחו.<BR>
<B>צד,ז</B>  ויאמרו, לא יראה-יה;    ולא-יבין, אלוהי יעקוב.<BR>
<B>צד,ח</B>  בינו, בוערים בעם;    וכסילים, מתיי תשכילו.<BR>
<B>צד,ט</B>  הנוטע אוזן, הלוא ישמע;    אם-יוצר עין, הלוא יביט.<BR>
<B>צד,י</B>  היוסר גויים, הלוא יוכיח:    המלמד אדם דעת.<BR>
<B>צד,יא</B>  יהוה--יודע, מחשבות אדם:    כי-המה הבל.<BR>
<B>צד,יב</B>  אשרי, הגבר אשר-תייסרנו יה;    ומתורתך תלמדנו.<BR>
<B>צד,יג</B>  להשקיט לו, מימי רע--    עד ייכרה לרשע שחת.<BR>
<B>צד,יד</B>  כי, לא-ייטוש יהוה עמו;    ונחלתו, לא יעזוב.<BR>
<B>צד,טו</B>  כי-עד-צדק, ישוב משפט;    ואחריו, כל-ישרי-לב.<BR>
<B>צד,טז</B>  מי-יקום לי, עם-מרעים;    מי-יתייצב לי, עם-פועלי אוון.<BR>
<B>צד,יז</B>  לולי יהוה, עזרתה לי--    כמעט, שכנה דומה נפשי.<BR>
<B>צד,יח</B>  אם-אמרתי, מטה רגלי;    חסדך יהוה, יסעדני.<BR>
<B>צד,יט</B>  ברוב שרעפיי בקרבי--    תנחומיך, ישעשעו נפשי.<BR>
<B>צד,כ</B>  היחוברך, כיסא הוות;    יוצר עמל עלי-חוק.<BR>
<B>צד,כא</B>  יגודו, על-נפש צדיק;    ודם נקי ירשיעו.<BR>
<B>צד,כב</B>  ויהי יהוה לי למשגב;    ואלוהיי, לצור מחסי.<BR>
<B>צד,כג</B>  וישב עליהם, את אונם--    וברעתם יצמיתם;<BR>יצמיתם,    יהוה אלוהינו.</P>

<P><B>צה,א</B>  לכו, נרננה ליהוה;    נריעה, לצור ישענו.<BR>
<B>צה,ב</B>  נקדמה פניו בתודה;    בזמירות, נריע לו.<BR>
<B>צה,ג</B>  כי אל גדול יהוה;    ומלך גדול, על-כל-אלוהים.<BR>
<B>צה,ד</B>  אשר בידו, מחקרי-ארץ;    ותועפות הרים לו.<BR>
<B>צה,ה</B>  אשר-לו הים, והוא עשהו;    ויבשת, ידיו יצרו.<BR>
<B>צה,ו</B>  בואו, נשתחווה ונכרעה;    נברכה, לפני-יהוה עושנו.<BR>
<B>צה,ז</B>  כי הוא אלוהינו--    ואנחנו עם מרעיתו, וצאן ידו:<BR>היום,    אם-בקולו תשמעו.<BR>
<B>צה,ח</B>  אל-תקשו לבבכם, כמריבה;    כיום מסה, במדבר.<BR>
<B>צה,ט</B>  אשר ניסוני, אבותיכם:    בחנוני, גם-ראו פועלי.<BR>
<B>צה,י</B>  ארבעים שנה, אקוט בדור--    ואומר, עם תועי לבב הם;<BR>והם,    לא-ידעו דרכיי.<BR>
<B>צה,יא</B>  אשר-נשבעתי באפי;    אם-יבואון, אל-מנוחתי.</P>

<P><B>צו,א</B>  שירו ליהוה, שיר חדש;    שירו ליהוה, כל-הארץ.<BR>
<B>צו,ב</B>  שירו ליהוה, ברכו שמו;    בשרו מיום-ליום, ישועתו.<BR>
<B>צו,ג</B>  ספרו בגויים כבודו;    בכל-העמים, נפלאותיו.<BR>
<B>צו,ד</B>  כי גדול יהוה ומהולל מאוד;    נורא הוא, על-כל-אלוהים.<BR>
<B>צו,ה</B>  כי, כל-אלוהי העמים אלילים;    ויהוה, שמיים עשה.<BR>
<B>צו,ו</B>  הוד-והדר לפניו;    עוז ותפארת, במקדשו.<BR>
<B>צו,ז</B>  הבו ליהוה, משפחות עמים;    הבו ליהוה, כבוד ועוז.<BR>
<B>צו,ח</B>  הבו ליהוה, כבוד שמו;    שאו-מנחה, ובואו לחצרותיו.<BR>
<B>צו,ט</B>  השתחוו ליהוה, בהדרת-קודש;    חילו מפניו, כל-הארץ.<BR>
<B>צו,י</B>  אמרו בגויים, יהוה מלך--    אף-תיכון תבל, בל-תימוט;<BR>ידין עמים,    במישרים.<BR>
<B>צו,יא</B>  ישמחו השמיים, ותגל הארץ;    ירעם הים, ומלואו.<BR>
<B>צו,יב</B>  יעלוז שדיי, וכל-אשר-בו;    אז ירננו, כל-עצי-יער.<BR>
<B>צו,יג</B>  לפני יהוה, כי בא--    כי בא, לשפוט הארץ:<BR>ישפוט-תבל בצדק;    ועמים, באמונתו.</P>

<P><B>צז,א</B>  יהוה מלך, תגל הארץ;    ישמחו, איים רבים.<BR>
<B>צז,ב</B>  ענן וערפל סביביו;    צדק ומשפט, מכון כיסאו.<BR>
<B>צז,ג</B>  אש, לפניו תלך;    ותלהט סביב צריו.<BR>
<B>צז,ד</B>  האירו ברקיו תבל;    ראתה ותחל הארץ.<BR>
<B>צז,ה</B>  הרים--כדונג, נמסו מלפני יהוה:    מלפני, אדון כל-הארץ.<BR>
<B>צז,ו</B>  הגידו השמיים צדקו;    וראו כל-העמים כבודו.<BR>
<B>צז,ז</B>  יבושו, כל-עובדי פסל--    המתהללים באלילים;<BR>השתחוו-לו,    כל-אלוהים.<BR>
<B>צז,ח</B>  שמעה ותשמח, ציון,    ותגלנה, בנות יהודה--<BR>למען משפטיך    יהוה.<BR>
<B>צז,ט</B>  כי-אתה יהוה,    עליון על-כל-הארץ;<BR>מאוד נעלית,    על-כל-אלוהים.<BR>
<B>צז,י</B>  אוהבי יהוה,    שנאו-רע:<BR>שומר, נפשות חסידיו;    מיד רשעים, יצילם.<BR>
<B>צז,יא</B>  אור, זרוע לצדיק;    ולישרי-לב שמחה.<BR>
<B>צז,יב</B>  שמחו צדיקים, ביהוה;    והודו, לזכר קודשו.</P>

<P><B>צח,א</B>  מזמור, שירו ליהוה שיר חדש--    כי-נפלאות עשה;<BR>הושיעה-לו ימינו,    וזרוע קודשו.<BR>
<B>צח,ב</B>  הודיע יהוה, ישועתו;    לעיני הגויים, גילה צדקתו.<BR>
<B>צח,ג</B>  זכר חסדו, ואמונתו--    לבית ישראל:<BR>ראו כל-אפסי-ארץ--    את, ישועת אלוהינו.<BR>
<B>צח,ד</B>  הריעו ליהוה, כל-הארץ;    פצחו ורננו וזמרו.<BR>
<B>צח,ה</B>  זמרו ליהוה בכינור;    בכינור, וקול זמרה.<BR>
<B>צח,ו</B>  בחצוצרות, וקול שופר--    הריעו, לפני המלך יהוה.<BR>
<B>צח,ז</B>  ירעם הים, ומלואו;    תבל, ויושבי בה.<BR>
<B>צח,ח</B>  נהרות ימחאו-כף;    יחד, הרים ירננו.<BR>
<B>צח,ט</B>  לפני יהוה--    כי בא, לשפוט הארץ:<BR>ישפוט-תבל בצדק;    ועמים, במישרים.</P>

<P><B>צט,א</B>  יהוה מלך, ירגזו עמים;    יושב כרובים, תנוט הארץ.<BR>
<B>צט,ב</B>  יהוה, בציון גדול;    ורם הוא, על-כל-העמים.<BR>
<B>צט,ג</B>  יודו שמך, גדול ונורא;    קדוש הוא.<BR>
<B>צט,ד</B>  ועוז מלך,    משפט אהב:<BR>אתה, כוננת מישרים;    משפט וצדקה, ביעקוב אתה עשית.<BR>
<B>צט,ה</B>  רוממו, יהוה אלוהינו, והשתחוו, להדום רגליו:    קדוש הוא.<BR>
<B>צט,ו</B>  משה ואהרון, בכוהניו,    ושמואל, בקוראי שמו;<BR>קורים אל-יהוה,    והוא יענם.<BR>
<B>צט,ז</B>  בעמוד ענן, ידבר אליהם;    שמרו עדותיו, וחוק נתן-למו.<BR>
<B>צט,ח</B>  יהוה אלוהינו,    אתה עניתם:<BR>אל נושא, היית להם;    ונוקם, על-עלילותם.<BR>
<B>צט,ט</B>  רוממו, יהוה אלוהינו,    והשתחוו, להר קודשו:<BR>כי-קדוש,    יהוה אלוהינו.</P>

<P><B>ק,א</B>  מזמור לתודה:    הריעו ליהוה, כל-הארץ.<BR>
<B>ק,ב</B>  עבדו את-יהוה בשמחה;    בואו לפניו, ברננה.<BR>
<B>ק,ג</B>  דעו--    כי יהוה, הוא אלוהים:<BR>הוא-עשנו, ולו אנחנו--    עמו, וצאן מרעיתו.<BR>
<B>ק,ד</B>  בואו שעריו, בתודה--חצרותיו בתהילה;    הודו-לו, ברכו שמו.<BR>
<B>ק,ה</B>  כי-טוב יהוה, לעולם חסדו;    ועד-דור ודור, אמונתו.</P>

<P><B>קא,א</B>  לדויד, מזמור:    חסד-ומשפט אשירה; לך יהוה אזמרה.<BR>
<B>קא,ב</B>  אשכילה, בדרך תמים--    מתיי, תבוא אליי;<BR>אתהלך בתום-לבבי,    בקרב ביתי.<BR>
<B>קא,ג</B>  לא-אשית, לנגד עיניי--    דבר-בלייעל:<BR>עשה-סטים שנאתי;    לא ידבק בי.<BR>
<B>קא,ד</B>  לבב עיקש, יסור ממני;    רע, לא אדע.<BR>
<B>קא,ה</B>  מלושני בסתר, ריעהו--    אותו אצמית:<BR>גבה-עיניים, ורחב לבב--    אותו, לא אוכל.<BR>
<B>קא,ו</B>  עיניי, בנאמני-ארץ--    לשבת עימדי:<BR>הולך, בדרך תמים--    הוא, ישרתני.<BR>
<B>קא,ז</B>  לא-יישב, בקרב ביתי--    עושה רמייה:<BR>דובר שקרים--    לא-ייכון, לנגד עיניי.<BR>
<B>קא,ח</B>  לבקרים,    אצמית כל-רשעי-ארץ;<BR>להכרית מעיר-יהוה,    כל-פועלי אוון.</P>

<P><B>קב,א</B>  תפילה, לעני כי-יעטוף--    ולפני יהוה, ישפוך שיחו.<BR>
<B>קב,ב</B>  יהוה, שמעה תפילתי;    ושוועתי, אליך תבוא.<BR>
<B>קב,ג</B>  אל-תסתר פניך, ממני--    ביום צר-לי:<BR>הטה-אליי אוזנך;    ביום אקרא, מהר ענני.<BR>
<B>קב,ד</B>  כי-כלו בעשן ימיי;    ועצמותיי, כמוקד ניחרו.<BR>
<B>קב,ה</B>  הוכה-כעשב וייבש ליבי:    כי-שכחתי, מאכול לחמי.<BR>
<B>קב,ו</B>  מקול אנחתי--    דבקה עצמי, לבשרי.<BR>
<B>קב,ז</B>  דמיתי, לקאת מדבר;    הייתי, ככוס חורבות.<BR>
<B>קב,ח</B>  שקדתי ואהיה--    כציפור, בודד על-גג.<BR>
<B>קב,ט</B>  כל-היום, חירפוני אויביי;    מהולליי, בי נשבעו.<BR>
<B>קב,י</B>  כי-אפר, כלחם אכלתי;    ושיקוויי, בבכי מסכתי.<BR>
<B>קב,יא</B>  מפני-זעמך וקצפך--    כי נשאתני, ותשליכני.<BR>
<B>קב,יב</B>  ימיי, כצל נטוי;    ואני, כעשב איבש.<BR>
<B>קב,יג</B>  ואתה יהוה, לעולם תשב;    וזכרך, לדור ודור.<BR>
<B>קב,יד</B>  אתה תקום, תרחם ציון:    כי-עת לחננה, כי-בא מועד.<BR>
<B>קב,טו</B>  כי-רצו עבדיך, את-אבניה;    ואת-עפרה, יחוננו.<BR>
<B>קב,טז</B>  וייראו גויים, את-שם יהוה;    וכל-מלכי הארץ, את-כבודך.<BR>
<B>קב,יז</B>  כי-בנה יהוה ציון--    נראה, בכבודו.<BR>
<B>קב,יח</B>  פנה, אל-תפילת הערער;    ולא-בזה, את-תפילתם.<BR>
<B>קב,יט</B>  תיכתב זאת, לדור אחרון;    ועם נברא, יהלל-יה.<BR>
<B>קב,כ</B>  כי-השקיף, ממרום קודשו;    יהוה, משמיים אל-ארץ הביט.<BR>
<B>קב,כא</B>  לשמוע, אנקת אסיר;    לפתח, בני תמותה.<BR>
<B>קב,כב</B>  לספר בציון, שם יהוה;    ותהילתו, בירושלים.<BR>
<B>קב,כג</B>  בהיקבץ עמים יחדיו;    וממלכות, לעבוד את-יהוה.<BR>
<B>קב,כד</B>  עינה בדרך כוחי;    קיצר ימיי.<BR>
<B>קב,כה</B>  אומר--אלי, אל תעלני בחצי ימיי:    בדור דורים שנותיך.<BR>
<B>קב,כו</B>  לפנים, הארץ יסדת;    ומעשה ידיך שמיים.<BR>
<B>קב,כז</B>  המה, יאבדו--    ואתה תעמוד:<BR>וכולם, כבגד יבלו;    כלבוש תחליפם ויחלופו.<BR>
<B>קב,כח</B>  ואתה-הוא;    ושנותיך, לא ייתמו.<BR>
<B>קב,כט</B>  בני-עבדיך ישכונו;    וזרעם, לפניך ייכון.</P>

<P><B>קג,א</B>  לדויד:  ברכי נפשי, את-יהוה;    וכל-קרביי, את-שם קודשו.<BR>
<B>קג,ב</B>  ברכי נפשי, את-יהוה;    ואל-תשכחי, כל-גמוליו.<BR>
<B>קג,ג</B>  הסולח לכל-עוונכי;    הרופא, לכל-תחלואייכי.<BR>
<B>קג,ד</B>  הגואל משחת חייכי;    המעטרכי, חסד ורחמים.<BR>
<B>קג,ה</B>  המשביע בטוב עדייך;    תתחדש כנשר נעורייכי.<BR>
<B>קג,ו</B>  עושה צדקות יהוה;    ומשפטים, לכל-עשוקים.<BR>
<B>קג,ז</B>  יודיע דרכיו למשה;    לבני ישראל, עלילותיו.<BR>
<B>קג,ח</B>  רחום וחנון יהוה;    ארך אפיים ורב-חסד.<BR>
<B>קג,ט</B>  לא-לנצח יריב;    ולא לעולם ייטור.<BR>
<B>קג,י</B>  לא כחטאינו, עשה לנו;    ולא כעוונותינו, גמל עלינו.<BR>
<B>קג,יא</B>  כי כגבוה שמיים, על-הארץ--    גבר חסדו, על-יראיו.<BR>
<B>קג,יב</B>  כרחוק מזרח, ממערב--    הרחיק ממנו, את-פשעינו.<BR>
<B>קג,יג</B>  כרחם אב, על-בנים--    ריחם יהוה, על-יראיו.<BR>
<B>קג,יד</B>  כי-הוא, ידע יצרנו;    זכור, כי-עפר אנחנו.<BR>
<B>קג,טו</B>  אנוש, כחציר ימיו;    כציץ השדה, כן יציץ.<BR>
<B>קג,טז</B>  כי רוח עברה-בו ואיננו;    ולא-יכירנו עוד מקומו.<BR>
<B>קג,יז</B>  וחסד יהוה, מעולם ועד-עולם--    על-יראיו;<BR>וצדקתו,    לבני בנים.<BR>
<B>קג,יח</B>  לשומרי בריתו;    ולזוכרי פיקודיו, לעשותם.<BR>
<B>קג,יט</B>  יהוה--בשמיים, הכין כיסאו;    ומלכותו, בכול משלה.<BR>
<B>קג,כ</B>  ברכו יהוה,    מלאכיו:<BR>גיבורי כוח, עושי דברו;    לשמוע, בקול דברו.<BR>
<B>קג,כא</B>  ברכו יהוה, כל-צבאיו--    משרתיו, עושי רצונו.<BR>
<B>קג,כב</B>  ברכו יהוה, כל-מעשיו--    בכל-מקומות ממשלתו;<BR>ברכי נפשי,    את-יהוה.</P>

<P><B>קד,א</B>  ברכי נפשי,    את-יהוה:<BR>יהוה אלוהיי, גדלת מאוד;    הוד והדר לבשת.<BR>
<B>קד,ב</B>  עוטה-אור, כשלמה;    נוטה שמיים, כיריעה.<BR>
<B>קד,ג</B>  המקרה במים,    עלייותיו:<BR>השם-עבים רכובו;    המהלך, על-כנפי-רוח.<BR>
<B>קד,ד</B>  עושה מלאכיו רוחות;    משרתיו, אש לוהט.<BR>
<B>קד,ה</B>  יסד-ארץ, על-מכוניה;    בל-תימוט, עולם ועד.<BR>
<B>קד,ו</B>  תהום, כלבוש כיסיתו;    על-הרים, יעמדו מים.<BR>
<B>קד,ז</B>  מן-גערתך ינוסון;    מן-קול רעמך, ייחפזון.<BR>
<B>קד,ח</B>  יעלו הרים, יירדו בקעות--    אל-מקום, זה יסדת להם.<BR>
<B>קד,ט</B>  גבול-שמת, בל-יעבורון;    בל-ישובון, לכסות הארץ.<BR>
<B>קד,י</B>  המשלח מעיינים, בנחלים;    בין הרים, יהלכון.<BR>
<B>קד,יא</B>  ישקו, כל-חיתו שדיי;    ישברו פראים צמאם.<BR>
<B>קד,יב</B>  עליהם, עוף-השמיים ישכון;    מבין עופיים, ייתנו-קול.<BR>
<B>קד,יג</B>  משקה הרים, מעלייותיו;    מפרי מעשיך, תשבע הארץ.<BR>
<B>קד,יד</B>  מצמיח חציר, לבהמה,    ועשב, לעבודת האדם;<BR>להוציא לחם,    מן-הארץ.<BR>
<B>קד,טו</B>  ויין, ישמח לבב-אנוש--    להצהיל פנים משמן;<BR>ולחם,    לבב-אנוש יסעד.<BR>
<B>קד,טז</B>  ישבעו, עצי יהוה--    ארזי לבנון, אשר נטע.<BR>
<B>קד,יז</B>  אשר-שם, ציפורים יקננו;    חסידה, ברושים ביתה.<BR>
<B>קד,יח</B>  הרים הגבוהים, ליעלים;    סלעים, מחסה לשפנים.<BR>
<B>קד,יט</B>  עשה ירח, למועדים;    שמש, ידע מבואו.<BR>
<B>קד,כ</B>  תשת-חושך, ויהי לילה--    בו-תרמוש, כל-חיתו-יער.<BR>
<B>קד,כא</B>  הכפירים, שואגים לטרף;    ולבקש מאל, אוכלם.<BR>
<B>קד,כב</B>  תזרח השמש, ייאספון;    ואל-מעונותם, ירבצון.<BR>
<B>קד,כג</B>  ייצא אדם לפועלו;    ולעבודתו עדי-ערב.<BR>
<B>קד,כד</B>  מה-רבו מעשיך, יהוה--    כולם, בחכמה עשית;<BR>מלאה הארץ,    קניינך.<BR>
<B>קד,כה</B>  זה, הים גדול--    ורחב ידיים:<BR>שם-רמש, ואין מספר;    חיות קטנות, עם-גדולות.<BR>
<B>קד,כו</B>  שם, אונייות יהלכון;    לוויתן, זה-יצרת לשחק-בו.<BR>
<B>קד,כז</B>  כולם, אליך ישברון--    לתת אוכלם בעיתו.<BR>
<B>קד,כח</B>  תיתן להם, ילקוטון;    תפתח ידך, ישבעון טוב.<BR>
<B>קד,כט</B>  תסתיר פניך,    ייבהלון:<BR>תוסף רוחם, יגוועון;    ואל-עפרם ישובון.<BR>
<B>קד,ל</B>  תשלח רוחך, ייבראון;    ותחדש, פני אדמה.<BR>
<B>קד,לא</B>  יהי כבוד יהוה לעולם;    ישמח יהוה במעשיו.<BR>
<B>קד,לב</B>  המביט לארץ, ותרעד;    ייגע בהרים ויעשנו.<BR>
<B>קד,לג</B>  אשירה ליהוה בחיי;    אזמרה לאלוהיי בעודי.<BR>
<B>קד,לד</B>  יערב עליו שיחי;    אנוכי, אשמח ביהוה.<BR>
<B>קד,לה</B>  ייתמו חטאים מן-הארץ,    ורשעים עוד אינם--<BR>ברכי נפשי,    את-יהוה;<BR>הללו-יה.<BR>
<B>קה,א</B>  הודו ליהוה, קראו בשמו;    הודיעו בעמים, עלילותיו.<BR>
<B>קה,ב</B>  שירו-לו, זמרו-לו;    שיחו, בכל-נפלאותיו.<BR>
<B>קה,ג</B>  התהללו, בשם קודשו;    ישמח, לב מבקשי יהוה.<BR>
<B>קה,ד</B>  דרשו יהוה ועוזו;    בקשו פניו תמיד.<BR>
<B>קה,ה</B>  זכרו--נפלאותיו אשר-עשה;    מופתיו, ומשפטי-פיו.<BR>
<B>קה,ו</B>  זרע, אברהם עבדו:    בני יעקוב בחיריו.<BR>
<B>קה,ז</B>  הוא, יהוה אלוהינו;    בכל-הארץ, משפטיו.<BR>
<B>קה,ח</B>  זכר לעולם בריתו;    דבר ציווה, לאלף דור.<BR>
<B>קה,ט</B>  אשר כרת, את-אברהם;    ושבועתו לישחק.<BR>
<B>קה,י</B>  ויעמידהא ליעקוב לחוק;    לישראל, ברית עולם.<BR>
<B>קה,יא</B>  לאמור--לך, אתן את-ארץ-כנען:    חבל, נחלתכם.<BR>
<B>קה,יב</B>  בהיותם, מתי מספר;    כמעט, וגרים בה.<BR>
<B>קה,יג</B>  ויתהלכו, מגוי אל-גוי;    מממלכה, אל-עם אחר.<BR>
<B>קה,יד</B>  לא-הניח אדם לעושקם;    ויוכח עליהם מלכים.<BR>
<B>קה,טו</B>  אל-תיגעו במשיחיי;    ולנביאיי, אל-תרעו.<BR>
<B>קה,טז</B>  ויקרא רעב, על-הארץ;    כל-מטה-לחם שבר.<BR>
<B>קה,יז</B>  שלח לפניהם איש;    לעבד, נמכר יוסף.<BR>
<B>קה,יח</B>  עינו בכבל רגלו;    ברזל, באה נפשו.<BR>
<B>קה,יט</B>  עד-עת בוא-דברו--    אמרת יהוה צרפתהו.<BR>
<B>קה,כ</B>  שלח מלך, ויתירהו;    מושל עמים, ויפתחהו.<BR>
<B>קה,כא</B>  שמו אדון לביתו;    ומושל, בכל-קניינו.<BR>
<B>קה,כב</B>  לאסור שריו בנפשו;    וזקניו יחכם.<BR>
<B>קה,כג</B>  ויבוא ישראל מצריים;    ויעקוב, גר בארץ-חם.<BR>
<B>קה,כד</B>  ויפר את-עמו מאוד;    ויעצימהו, מצריו.<BR>
<B>קה,כה</B>  הפך ליבם, לשנוא עמו;    להתנכל, בעבדיו.<BR>
<B>קה,כו</B>  שלח, משה עבדו;    אהרון, אשר בחר-בו.<BR>
<B>קה,כז</B>  שמו-בם, דברי אותותיו;    ומופתים, בארץ חם.<BR>
<B>קה,כח</B>  שלח חושך, ויחשיך;    ולא-מרו, את-דברו.<BR>
<B>קה,כט</B>  הפך את-מימיהם לדם;    וימת, את-דגתם.<BR>
<B>קה,ל</B>  שרץ ארצם צפרדעים;    בחדרי, מלכיהם.<BR>
<B>קה,לא</B>  אמר, ויבוא ערוב;    כינים, בכל-גבולם.<BR>
<B>קה,לב</B>  נתן גשמיהם ברד;    אש להבות בארצם.<BR>
<B>קה,לג</B>  ויך גפנם, ותאנתם;    וישבר, עץ גבולם.<BR>
<B>קה,לד</B>  אמר, ויבוא ארבה;    וילק, ואין מספר.<BR>
<B>קה,לה</B>  ויאכל כל-עשב בארצם;    ויאכל, פרי אדמתם.<BR>
<B>קה,לו</B>  ויך כל-בכור בארצם;    ראשית, לכל-אונם.<BR>
<B>קה,לז</B>  ויוציאם, בכסף וזהב;    ואין בשבטיו כושל.<BR>
<B>קה,לח</B>  שמח מצריים בצאתם:    כי-נפל פחדם עליהם.<BR>
<B>קה,לט</B>  פרש ענן למסך;    ואש, להאיר לילה.<BR>
<B>קה,מ</B>  שאל, ויבא שליו;    ולחם שמיים, ישביעם.<BR>
<B>קה,מא</B>  פתח צור, ויזובו מים;    הלכו, בצייות נהר.<BR>
<B>קה,מב</B>  כי-זכר, את-דבר קודשו;    את-אברהם עבדו.<BR>
<B>קה,מג</B>  ויוציא עמו בששון;    ברינה, את-בחיריו.<BR>
<B>קה,מד</B>  וייתן להם, ארצות גויים;    ועמל לאומים יירשו.<BR>
<B>קה,מה</B>  בעבור, ישמרו חוקיו--    ותורותיו ינצורו;<BR>הללו-יה.<BR>
<B>קו,א</B>  הללו-יה:<BR>הודו ליהוה כי-טוב--    כי לעולם חסדו.<BR>
<B>קו,ב</B>  מי--ימלל, גבורות יהוה;    ישמיע, כל-תהילתו.<BR>
<B>קו,ג</B>  אשרי, שומרי משפט;    עושה צדקה בכל-עת.<BR>
<B>קו,ד</B>  זוכרני יהוה, ברצון עמך;    פוקדני, בישועתך.<BR>
<B>קו,ה</B>  לראות, בטובת בחיריך--    לשמוח, בשמחת גוייך;<BR>להתהלל,    עם-נחלתך.<BR>
<B>קו,ו</B>  חטאנו עם-אבותינו;    העווינו הרשענו.<BR>
<B>קו,ז</B>  אבותינו במצריים,    לא-השכילו נפלאותיך--<BR>לא זכרו,    את-רוב חסדיך;<BR>וימרו על-ים    בים-סוף.<BR>
<B>קו,ח</B>  ויושיעם, למען שמו--    להודיע, את-גבורתו.<BR>
<B>קו,ט</B>  ויגער בים-סוף, ויחרב;    ויוליכם בתהומות, כמדבר.<BR>
<B>קו,י</B>  ויושיעם, מיד שונא;    ויגאלם, מיד אויב.<BR>
<B>קו,יא</B>  ויכסו-מים צריהם;    אחד מהם, לא נותר.<BR>
<B>קו,יב</B>  ויאמינו בדבריו;    ישירו, תהילתו.<BR>
<B>קו,יג</B>  מיהרו, שכחו מעשיו;    לא-חיכו, לעצתו.<BR>
<B>קו,יד</B>  ויתאוו תאווה, במדבר;    וינסו-אל, בישימון.<BR>
<B>קו,טו</B>  וייתן להם, שאלתם;    וישלח רזון בנפשם.<BR>
<B>קו,טז</B>  ויקנאו למשה, במחנה;    לאהרון, קדוש יהוה.<BR>
<B>קו,יז</B>  תפתח-ארץ, ותבלע דתן;    ותכס, על-עדת אבירם.<BR>
<B>קו,יח</B>  ותבער-אש בעדתם;    להבה, תלהט רשעים.<BR>
<B>קו,יט</B>  יעשו-עגל בחורב;    וישתחוו, למסכה.<BR>
<B>קו,כ</B>  וימירו את-כבודם;    בתבנית שור, אוכל עשב.<BR>
<B>קו,כא</B>  שכחו, אל מושיעם--    עושה גדולות במצריים.<BR>
<B>קו,כב</B>  נפלאות, בארץ חם;    נוראות, על-ים-סוף.<BR>
<B>קו,כג</B>  ויאמר,    להשמידם:<BR>לולי, משה בחירו--    עמד בפרץ לפניו;<BR>להשיב חמתו,    מהשחית.<BR>
<B>קו,כד</B>  וימאסו, בארץ חמדה;    לא-האמינו, לדברו.<BR>
<B>קו,כה</B>  ויירגנו באוהליהם;    לא שמעו, בקול יהוה.<BR>
<B>קו,כו</B>  ויישא ידו להם--    להפיל אותם, במדבר.<BR>
<B>קו,כז</B>  ולהפיל זרעם, בגויים;    ולזרותם, בארצות.<BR>
<B>קו,כח</B>  וייצמדו, לבעל פעור;    ויאכלו, זבחי מתים.<BR>
<B>קו,כט</B>  ויכעיסו, במעלליהם;    ותפרוץ-בם, מגפה.<BR>
<B>קו,ל</B>  ויעמוד פינחס, ויפלל;    ותיעצר, המגפה.<BR>
<B>קו,לא</B>  ותיחשב לו, לצדקה;    לדור ודור, עד-עולם.<BR>
<B>קו,לב</B>  ויקציפו, על-מי מריבה;    ויירע למשה, בעבורם.<BR>
<B>קו,לג</B>  כי-המרו את-רוחו;    ויבטא, בשפתיו.<BR>
<B>קו,לד</B>  לא-השמידו, את-העמים--    אשר אמר יהוה להם.<BR>
<B>קו,לה</B>  ויתערבו בגויים;    וילמדו, מעשיהם.<BR>
<B>קו,לו</B>  ויעבדו את-עצביהם;    ויהיו להם למוקש.<BR>
<B>קו,לז</B>  ויזבחו את-בניהם, ואת-בנותיהם--    לשדים.<BR>
<B>קו,לח</B>  וישפכו דם נקי, דם-בניהם ובנותיהם--    אשר זיבחו, לעצבי כנען;<BR>ותחנף הארץ,    בדמים.<BR>
<B>קו,לט</B>  ויטמאו במעשיהם;    ויזנו, במעלליהם.<BR>
<B>קו,מ</B>  וייחר-אף יהוה בעמו;    ויתעב, את-נחלתו.<BR>
<B>קו,מא</B>  וייתנם ביד-גויים;    וימשלו בהם, שונאיהם.<BR>
<B>קו,מב</B>  וילחצום אויביהם;    וייכנעו, תחת ידם.<BR>
<B>קו,מג</B>  פעמים רבות,    יצילם:<BR>והמה, ימרו בעצתם;    וימוכו, בעוונם.<BR>
<B>קו,מד</B>  וירא, בצר להם--    בשומעו, את-רינתם.<BR>
<B>קו,מה</B>  ויזכור להם בריתו;    ויינחם, כרוב חסדיו.<BR>
<B>קו,מו</B>  וייתן אותם לרחמים--    לפני, כל-שוביהם.<BR>
<B>קו,מז</B>  הושיענו, יהוה אלוהינו,    וקבצנו, מן-הגויים:<BR>להודות, לשם קודשך;    להשתבח, בתהילתך.<BR>
<B>קו,מח</B>  ברוך יהוה אלוהי ישראל,    מן-העולם ועד העולם--<BR>ואמר כל-העם    אמן:<BR>הללו-יה.</P>

<P><B>קז,א</B>  הודו ליהוה כי-טוב:    כי לעולם חסדו.<BR>
<B>קז,ב</B>  יאמרו, גאולי יהוה--    אשר גאלם, מיד-צר.<BR>
<B>קז,ג</B>  ומארצות, קיבצם:    ממזרח וממערב; מצפון ומים.<BR>
<B>קז,ד</B>  תעו במדבר, בישימון דרך;    עיר מושב, לא מצאו.<BR>
<B>קז,ה</B>  רעבים גם-צמאים--    נפשם, בהם תתעטף.<BR>
<B>קז,ו</B>  ויצעקו אל-יהוה, בצר להם;    ממצוקותיהם, יצילם.<BR>
<B>קז,ז</B>  וידריכם, בדרך ישרה--    ללכת, אל-עיר מושב.<BR>
<B>קז,ח</B>  יודו ליהוה חסדו;    ונפלאותיו, לבני אדם.<BR>
<B>קז,ט</B>  כי-השביע, נפש שוקקה;    ונפש רעבה, מילא-טוב.<BR>
<B>קז,י</B>  יושבי, חושך וצלמוות;    אסירי עוני וברזל.<BR>
<B>קז,יא</B>  כי-המרו אמרי-אל;    ועצת עליון נאצו.<BR>
<B>קז,יב</B>  ויכנע בעמל ליבם;    כשלו, ואין עוזר.<BR>
<B>קז,יג</B>  ויזעקו אל-יהוה, בצר להם;    ממצוקותיהם, יושיעם.<BR>
<B>קז,יד</B>  יוציאם, מחושך וצלמוות;    ומוסרותיהם ינתק.<BR>
<B>קז,טו</B>  יודו ליהוה חסדו;    ונפלאותיו, לבני אדם.<BR>
<B>קז,טז</B>  כי-שיבר, דלתות נחושת;    ובריחי ברזל גידע.<BR>
<B>קז,יז</B>  אווילים, מדרך פשעם;    ומעוונותיהם, יתענו.<BR>
<B>קז,יח</B>  כל-אוכל, תתעב נפשם;    ויגיעו, עד-שערי מוות.<BR>
<B>קז,יט</B>  ויזעקו אל-יהוה, בצר להם;    ממצוקותיהם יושיעם.<BR>
<B>קז,כ</B>  ישלח דברו, וירפאם;    וימלט, משחיתותם.<BR>
<B>קז,כא</B>  יודו ליהוה חסדו;    ונפלאותיו, לבני אדם.<BR>
<B>קז,כב</B>  ויזבחו, זבחי תודה;    ויספרו מעשיו ברינה.<BR>
<B>קז,כג ]</B>  יורדי הים, באונייות;    עושי מלאכה, במים רבים.<BR>
<B>קז,כד ]</B>  המה ראו, מעשי יהוה;    ונפלאותיו, במצולה.<BR>
<B>קז,כה ]</B>  ויאמר--ויעמד, רוח סערה;    ותרומם גליו.<BR>
<B>קז,כו ]</B>  יעלו שמיים, יירדו תהומות;    נפשם, ברעה תתמוגג.<BR>
<B>קז,כז ]</B>  יחוגו וינועו, כשיכור;    וכל-חכמתם, תתבלע.<BR>
<B>קז,כח ]</B>  ויצעקו אל-יהוה, בצר להם;    וממצוקותיהם, יוציאם.<BR>
<B>קז,כט</B>  יקם סערה, לדממה;    ויחשו, גליהם.<BR>
<B>קז,ל</B>  וישמחו כי-ישתוקו;    וינחם, אל-מחוז חפצם.<BR>
<B>קז,לא</B>  יודו ליהוה חסדו;    ונפלאותיו, לבני אדם.<BR>
<B>קז,לב</B>  וירוממוהו, בקהל-עם;    ובמושב זקנים יהללוהו.<BR>
<B>קז,לג</B>  ישם נהרות למדבר;    ומוצאי מים, לצימאון.<BR>
<B>קז,לד</B>  ארץ פרי, למלחה;    מרעת, יושבי בה.<BR>
<B>קז,לה</B>  ישם מדבר, לאגם-מים;    וארץ צייה, למוצאי מים.<BR>
<B>קז,לו</B>  ויושב שם רעבים;    ויכוננו, עיר מושב.<BR>
<B>קז,לז</B>  ויזרעו שדות, וייטעו כרמים;    ויעשו, פרי תבואה.<BR>
<B>קז,לח</B>  ויברכם וירבו מאוד;    ובהמתם, לא ימעיט.<BR>
<B>קז,לט</B>  וימעטו וישוחו--    מעוצר רעה ויגון.<BR>
<B>קז,מ  ]</B>  שופך בוז, על-נדיבים;    ויתעם, בתוהו לא-דרך.<BR>
<B>קז,מא</B>  וישגב אביון מעוני;    וישם כצאן, משפחות.<BR>
<B>קז,מב</B>  יראו ישרים וישמחו;    וכל-עוולה, קפצה פיה.<BR>
<B>קז,מג</B>  מי-חכם וישמור-אלה;    ויתבוננו, חסדי יהוה.</P>

<P><B>קח,א-ב</B>  שיר מזמור לדויד.  
נכון ליבי אלוהים; אשירה ואזמרה, אף-כבודי.<BR>
<B>קח,ג</B>  עורה, הנבל וכינור;    אעירה שחר.<BR>
<B>קח,ד</B>  אודך בעמים יהוה;    ואזמרך, בלאומים.<BR>
<B>קח,ה</B>  כי-גדול מעל-שמיים חסדך;    ועד-שחקים אמיתך.<BR>
<B>קח,ו</B>  רומה על-שמיים אלוהים;    ועל כל-הארץ כבודך.<BR>
<B>קח,ז</B>  למען, ייחלצון ידידיך;    הושיעה ימינך וענני.<BR>
<B>קח,ח</B>  אלוהים, דיבר בקודשו--אעלוזה:    אחלקה שכם; ועמק סוכות אמדד.<BR>
<B>קח,ט</B>  לי גלעד, לי מנשה, ואפריים, מעוז ראשי;    יהודה, מחוקקי.<BR>
<B>קח,י</B>  מואב, סיר רחצי--על-אדום, אשליך נעלי;    עלי-פלשת, אתרועע.<BR>
<B>קח,יא</B>  מי יובילני, עיר מבצר;    מי נחני עד-אדום.<BR>
<B>קח,יב</B>  הלוא-אלוהים זנחתנו;    ולא-תצא אלוהים, בצבאותינו.<BR>
<B>קח,יג</B>  הבה-לנו עזרת מצר;    ושוא, תשועת אדם.<BR>
<B>קח,יד</B>  באלוהים נעשה-חיל;    והוא, יבוס צרינו.</P>

<P><B>קט,א</B>  למנצח, לדויד מזמור:<BR>אלוהי תהילתי,    אל-תחרש.<BR>
<B>קט,ב</B>  כי פי רשע, ופי-מרמה--עליי פתחו;    דיברו איתי, לשון שקר.<BR>
<B>קט,ג</B>  ודברי שנאה סבבוני;    ויילחמוני חינם.<BR>
<B>קט,ד</B>  תחת-אהבתי ישטנוני;    ואני תפילה.<BR>
<B>קט,ה</B>  וישימו עליי רעה, תחת טובה;    ושנאה, תחת אהבתי.<BR>
<B>קט,ו</B>  הפקד עליו רשע;    ושטן, יעמוד על-ימינו.<BR>
<B>קט,ז</B>  בהישפטו, ייצא רשע;    ותפילתו, תהיה לחטאה.<BR>
<B>קט,ח</B>  יהיו-ימיו מעטים;    פקודתו, ייקח אחר.<BR>
<B>קט,ט</B>  יהיו-בניו יתומים;    ואשתו, אלמנה.<BR>
<B>קט,י</B>  ונוע ינועו בניו ושיאלו;    ודרשו, מחורבותיהם.<BR>
<B>קט,יא</B>  ינקש נושה, לכל-אשר-לו;    ויבוזו זרים יגיעו.<BR>
<B>קט,יב</B>  אל-יהי-לו, מושך חסד;    ואל-יהי חונן, ליתומיו.<BR>
<B>קט,יג</B>  יהי-אחריתו להכרית;    בדור אחר, יימח שמם.<BR>
<B>קט,יד</B>  ייזכר, עוון אבותיו--אל-יהוה;    וחטאת אימו, אל-תימח.<BR>
<B>קט,טו</B>  יהיו נגד-יהוה תמיד;    ויכרת מארץ זכרם.<BR>
<B>קט,טז</B>  יען--    אשר לא זכר, עשות חסד:<BR>וירדוף, איש-עני ואביון--ונכאה לבב;    למותת.<BR>
<B>קט,יז</B>  ויאהב קללה, ותבואהו;    ולא-חפץ בברכה, ותרחק ממנו.<BR>
<B>קט,יח</B>  וילבש קללה, כמדו:    ותבוא כמים בקרבו; וכשמן, בעצמותיו.<BR>
<B>קט,יט</B>  תהי-לו, כבגד יעטה;    ולמזח, תמיד יחגרהא.<BR>
<B>קט,כ</B>  זאת פעולת שוטניי, מאת יהוה;    והדוברים רע, על-נפשי.<BR>
<B>קט,כא</B>  ואתה, יהוה אדוניי--    עשה-איתי, למען שמך;<BR>כי-טוב חסדך,    הצילני.<BR>
<B>קט,כב</B>  כי-עני ואביון אנוכי;    וליבי, חלל בקרבי.<BR>
<B>קט,כג</B>  כצל-כנטותו נהלכתי;    ננערתי, כארבה.<BR>
<B>קט,כד</B>  ברכיי, כשלו מצום;    ובשרי, כחש משמן.<BR>
<B>קט,כה</B>  ואני, הייתי חרפה להם;    יראוני, יניעון ראשם.<BR>
<B>קט,כו</B>  עוזרני, יהוה אלוהיי;    הושיעני כחסדך.<BR>
<B>קט,כז</B>  ויידעו, כי-ידך זאת;    אתה יהוה עשיתה.<BR>
<B>קט,כח</B>  יקללו-המה, ואתה תברך:    קמו, ויבושו--ועבדך ישמח.<BR>
<B>קט,כט</B>  ילבשו שוטניי כלימה;    ויעטו כמעיל בושתם.<BR>
<B>קט,ל</B>  אודה יהוה מאוד בפי;    ובתוך רבים אהללנו.<BR>
<B>קט,לא</B>  כי-יעמוד, לימין אביון--    להושיע, משופטי נפשו.</P>

<P><B>קי,א</B>  לדויד, מזמור:<BR>נאום יהוה, לאדוני--שב לימיני;    עד-אשית אויביך, הדום לרגליך.<BR>
<B>קי,ב</B>  מטה-עוזך--ישלח יהוה, מציון;    רדה, בקרב אויביך.<BR>
<B>קי,ג</B>  עמך נדבות,    ביום חילך:<BR>בהדרי-קודש, מרחם משחר;    לך, טל ילדותך.<BR>
<B>קי,ד</B>  נשבע יהוה, ולא יינחם--    אתה-כוהן לעולם;<BR>על-דברתי,    מלכי-צדק.<BR>
<B>קי,ה</B>  אדוניי על-ימינך;    מחץ ביום-אפו מלכים.<BR>
<B>קי,ו</B>  ידין בגויים, מלא גווייות;    מחץ ראש, על-ארץ רבה.<BR>
<B>קי,ז</B>  מנחל, בדרך ישתה;    על-כן, ירים ראש.</P>

<P><B>קיא,א</B>  הללו-יה:<BR>אודה יהוה, בכל-לבב;    בסוד ישרים ועדה.<BR>
<B>קיא,ב</B>  גדולים, מעשי יהוה;    דרושים, לכל-חפציהם.<BR>
<B>קיא,ג</B>  הוד-והדר פועלו;    וצדקתו, עומדת לעד.<BR>
<B>קיא,ד</B>  זכר עשה, לנפלאותיו;    חנון ורחום יהוה.<BR>
<B>קיא,ה</B>  טרף, נתן ליראיו;    יזכור לעולם בריתו.<BR>
<B>קיא,ו</B>  כוח מעשיו, הגיד לעמו--    לתת להם, נחלת גויים.<BR>
<B>קיא,ז</B>  מעשי ידיו, אמת ומשפט;    נאמנים, כל-פיקודיו.<BR>
<B>קיא,ח</B>  סמוכים לעד לעולם;    עשויים, באמת וישר.<BR>
<B>קיא,ט</B>  פדות, שלח לעמו--    ציווה-לעולם בריתו;<BR>קדוש ונורא    שמו.<BR>
<B>קיא,י</B>  ראשית חכמה, יראת יהוה--    שכל טוב, לכל-עושיהם;<BR>תהילתו,    עומדת לעד.</P>

<P><B>קיב,א</B>  הללו-יה:<BR>אשרי-איש, ירא את-יהוה;    במצוותיו, חפץ מאוד.<BR>
<B>קיב,ב</B>  גיבור בארץ, יהיה זרעו;    דור ישרים יבורך.<BR>
<B>קיב,ג</B>  הון-ועושר בביתו;    וצדקתו, עומדת לעד.<BR>
<B>קיב,ד</B>  זרח בחושך אור, לישרים;    חנון ורחום וצדיק.<BR>
<B>קיב,ה</B>  טוב-איש, חונן ומלווה;    יכלכל דבריו במשפט.<BR>
<B>קיב,ו</B>  כי-לעולם לא-יימוט;    לזכר עולם, יהיה צדיק.<BR>
<B>קיב,ז</B>  משמועה רעה, לא יירא;    נכון ליבו, בטוח ביהוה.<BR>
<B>קיב,ח</B>  סמוך ליבו, לא יירא;    עד אשר-יראה בצריו.<BR>
<B>קיב,ט</B>  פיזר, נתן לאביונים--    צדקתו, עומדת לעד;<BR>קרנו,    תרום בכבוד.<BR>
<B>קיב,י</B>  רשע יראה, וכעס--    שיניו יחרוק ונמס;<BR>תאוות רשעים    תאבד.</P>

<P><B>קיג,א</B>  הללו-יה:<BR>הללו, עבדי יהוה;    הללו, את-שם יהוה.<BR>
<B>קיג,ב</B>  יהי שם יהוה מבורך--    מעתה, ועד-עולם.<BR>
<B>קיג,ג</B>  ממזרח-שמש עד-מבואו--    מהולל, שם יהוה.<BR>
<B>קיג,ד</B>  רם על-כל-גויים יהוה;    על השמיים כבודו.<BR>
<B>קיג,ה</B>  מי, כיהוה אלוהינו--    המגביהי לשבת.<BR>
<B>קיג,ו</B>  המשפילי לראות--    בשמיים ובארץ.<BR>
<B>קיג,ז</B>  מקימי מעפר דל;    מאשפות, ירים אביון.<BR>
<B>קיג,ח</B>  להושיבי עם-נדיבים;    עם, נדיבי עמו.<BR>
<B>קיג,ט</B>  מושיבי, עקרת הבית--    אם-הבנים שמחה:<BR>הללו-יה.<BR>
<B>קיד,א</B>  בצאת ישראל, ממצריים;    בית יעקוב, מעם לועז.<BR>
<B>קיד,ב</B>  הייתה יהודה לקודשו;    ישראל, ממשלותיו.<BR>
<B>קיד,ג</B>  הים ראה, וינוס;    הירדן, ייסוב לאחור.<BR>
<B>קיד,ד</B>  ההרים, רקדו כאילים;    גבעות, כבני-צאן.<BR>
<B>קיד,ה</B>  מה-לך הים, כי תנוס;    הירדן, תיסוב לאחור.<BR>
<B>קיד,ו</B>  ההרים, תרקדו כאילים;    גבעות, כבני-צאן.<BR>
<B>קיד,ז</B>  מלפני אדון, חולי ארץ;    מלפני, אלוה יעקוב.<BR>
<B>קיד,ח</B>  ההופכי הצור אגם-מים;    חלמיש, למעיינו-מים.<BR>
<B>קטו,א</B>  לא לנו יהוה, לא-לנו:    כי-לשמך, תן כבוד--על-חסדך, על-אמיתך.<BR>
<B>קטו,ב</B>  למה, יאמרו הגויים:    איה-נא, אלוהיהם.<BR>
<B>קטו,ג</B>  ואלוהינו בשמיים--    כול אשר-חפץ עשה.<BR>
<B>קטו,ד</B>  עצביהם, כסף וזהב;    מעשה, ידי אדם.<BR>
<B>קטו,ה</B>  פה-להם, ולא ידברו;    עיניים להם, ולא יראו.<BR>
<B>קטו,ו</B>  אוזניים להם, ולא ישמעו;    אף להם, ולא יריחון.<BR>
<B>קטו,ז</B>  ידיהם, ולא ימישון--רגליהם, ולא יהלכו;    לא-יהגו, בגרונם.<BR>
<B>קטו,ח</B>  כמוהם, יהיו עושיהם--    כול אשר-בוטח בהם.<BR>
<B>קטו,ט</B>  ישראל, בטח ביהוה;    עזרם ומגינם הוא.<BR>
<B>קטו,י</B>  בית אהרון, בטחו ביהוה;    עזרם ומגינם הוא.<BR>
<B>קטו,יא</B>  יראי יהוה, בטחו ביהוה;    עזרם ומגינם הוא.<BR>
<B>קטו,יב</B>  יהוה,    זכרנו יברך:<BR>יברך, את-בית ישראל;    יברך, את-בית אהרון.<BR>
<B>קטו,יג</B>  יברך, יראי יהוה--    הקטנים, עם-הגדולים.<BR>
<B>קטו,יד</B>  יוסף יהוה עליכם;    עליכם, ועל בניכם.<BR>
<B>קטו,טו</B>  ברוכים אתם, ליהוה--    עושה, שמיים וארץ.<BR>
<B>קטו,טז</B>  השמיים שמיים, ליהוה;    והארץ, נתן לבני-אדם.<BR>
<B>קטו,יז</B>  לא המתים, יהללו-יה;    ולא, כל-יורדי דומה.<BR>
<B>קטו,יח</B>  ואנחנו, נברך יה--    מעתה ועד-עולם:<BR>הללו-יה.<BR>
<B>קטז,א</B>  אהבתי, כי-ישמע יהוה--    את-קולי, תחנוניי.<BR>
<B>קטז,ב</B>  כי-הטה אוזנו לי;    ובימיי אקרא.<BR>
<B>קטז,ג</B>  אפפוני, חבלי-מוות--ומצרי שאול מצאוני;    צרה ויגון אמצא.<BR>
<B>קטז,ד</B>  ובשם-יהוה אקרא:    אנה יהוה, מלטה נפשי.<BR>
<B>קטז,ה</B>  חנון יהוה וצדיק;    ואלוהינו מרחם.<BR>
<B>קטז,ו</B>  שומר פתיים יהוה;    דלותי, ולי יהושיע.<BR>
<B>קטז,ז</B>  שובי נפשי, למנוחייכי:    כי-יהוה, גמל עלייכי.<BR>
<B>קטז,ח</B>  כי חילצת נפשי, ממוות:    את-עיני מן-דמעה; את-רגלי מדחי.<BR>
<B>קטז,ט</B>  אתהלך, לפני יהוה--    בארצות, החיים.<BR>
<B>קטז,י</B>  האמנתי, כי אדבר;    אני, עניתי מאוד.<BR>
<B>קטז,יא</B>  אני, אמרתי בחופזי:    כל-האדם כוזב.<BR>
<B>קטז,יב</B>  מה-אשיב ליהוה--    כל-תגמולוהי עליי.<BR>
<B>קטז,יג</B>  כוס-ישועות אשא;    ובשם יהוה אקרא.<BR>
<B>קטז,יד</B>  נדריי, ליהוה אשלם;    נגדה-נא, לכל-עמו.<BR>
<B>קטז,טו</B>  יקר, בעיני יהוה--    המוותה, לחסידיו.<BR>
<B>קטז,טז</B>  אנה יהוה,    כי-אני עבדך:<BR>אני-עבדך, בן-אמתך;    פיתחת, למוסריי.<BR>
<B>קטז,יז</B>  לך-אזבח, זבח תודה;    ובשם יהוה אקרא.<BR>
<B>קטז,יח</B>  נדריי, ליהוה אשלם;    נגדה-נא, לכל-עמו.<BR>
<B>קטז,יט</B>  בחצרות, בית יהוה--    בתוככי ירושלים:<BR>הללו-יה.<BR>
<B>קיז,א</B>  הללו את-יהוה, כל-גויים;    שבחוהו, כל-האומים.<BR>
<B>קיז,ב</B>  כי גבר עלינו, חסדו--    ואמת-יהוה לעולם:<BR>הללו-יה.<BR>
<B>קיח,א</B>  הודו ליהוה כי-טוב:    כי לעולם חסדו.<BR>
<B>קיח,ב</B>  יאמר-נא ישראל:    כי לעולם חסדו.<BR>
<B>קיח,ג</B>  יאמרו-נא בית-אהרון:    כי לעולם חסדו.<BR>
<B>קיח,ד</B>  יאמרו-נא יראי יהוה:    כי לעולם חסדו.<BR>
<B>קיח,ה</B>  מן-המצר, קראתי יה;    ענני במרחב יה.<BR>
<B>קיח,ו</B>  יהוה לי, לא אירא;    מה-יעשה לי אדם.<BR>
<B>קיח,ז</B>  יהוה לי, בעוזריי;    ואני, אראה בשונאיי.<BR>
<B>קיח,ח</B>  טוב, לחסות ביהוה--    מבטוח, באדם.<BR>
<B>קיח,ט</B>  טוב, לחסות ביהוה--    מבטוח, בנדיבים.<BR>
<B>קיח,י</B>  כל-גויים סבבוני;    בשם יהוה, כי אמילם.<BR>
<B>קיח,יא</B>  סבוני גם-סבבוני;    בשם יהוה, כי אמילם.<BR>
<B>קיח,יב</B>  סבוני כדבורים--    דועכו, כאש קוצים;<BR>בשם יהוה,    כי אמילם.<BR>
<B>קיח,יג</B>  דחה דחיתני לנפול;    ויהוה עזרני.<BR>
<B>קיח,יד</B>  עוזי וזמרת יה;    ויהי-לי, לישועה.<BR>
<B>קיח,טו</B>  קול, רינה וישועה--באוהלי צדיקים;    ימין יהוה, עושה חיל.<BR>
<B>קיח,טז</B>  ימין יהוה, רוממה;    ימין יהוה, עושה חיל.<BR>
<B>קיח,יז</B>  לא-אמות כי-אחיה;    ואספר, מעשי יה.<BR>
<B>קיח,יח</B>  יסור ייסרני יה;    ולמוות, לא נתנני.<BR>
<B>קיח,יט</B>  פתחו-לי שערי-צדק;    אבוא-בם, אודה יה.<BR>
<B>קיח,כ</B>  זה-השער ליהוה;    צדיקים, יבואו בו.<BR>
<B>קיח,כא</B>  אודך, כי עניתני;    ותהי-לי, לישועה.<BR>
<B>קיח,כב</B>  אבן, מאסו הבונים--    הייתה, לראש פינה.<BR>
<B>קיח,כג</B>  מאת יהוה, הייתה זאת;    היא נפלאת בעינינו.<BR>
<B>קיח,כד</B>  זה-היום, עשה יהוה;    נגילה ונשמחה בו.<BR>
<B>קיח,כה</B>  אנא יהוה, הושיעה נא;    אנא יהוה, הצליחה נא.<BR>
<B>קיח,כו</B>  ברוך הבא, בשם יהוה;    בירכנוכם, מבית יהוה.<BR>
<B>קיח,כז</B>  אל, יהוה--ויאר-לנו:    אסרו-חג בעבותים--עד קרנות, המזבח.<BR>
<B>קיח,כח</B>  אלי אתה ואודך;    אלוהיי, ארוממך.<BR>
<B>קיח,כט</B>  הודו ליהוה כי-טוב:    כי לעולם חסדו.</P>

<P><B>קיט,א</B>  אשרי תמימי-דרך--    ההולכים, בתורת יהוה.<BR>
<B>קיט,ב</B>  אשרי, נוצרי עדותיו;    בכל-לב ידרשוהו.<BR>
<B>קיט,ג</B>  אף, לא-פעלו עוולה;    בדרכיו הלכו.<BR>
<B>קיט,ד</B>  אתה, ציווית פיקודיך--    לשמור מאוד.<BR>
<B>קיט,ה</B>  אחליי, ייכונו דרכיי--    לשמור חוקיך.<BR>
<B>קיט,ו</B>  אז לא-אבוש--    בהביטי, אל-כל-מצוותיך.<BR>
<B>קיט,ז</B>  אודך, ביושר לבב--    בלומדי, משפטי צדקך.<BR>
<B>קיט,ח</B>  את-חוקיך אשמור;    אל-תעזבני עד-מאוד.</P>

<P><B>קיט,ט</B>  במה יזכה-נער, את-אורחו--    לשמור, כדברך.<BR>
<B>קיט,י</B>  בכל-ליבי דרשתיך;    אל-תשגני, ממצוותיך.<BR>
<B>קיט,יא</B>  בליבי, צפנתי אמרתך--    למען, לא אחטא-לך.<BR>
<B>קיט,יב</B>  ברוך אתה יהוה--    למדני חוקיך.<BR>
<B>קיט,יג</B>  בשפתיי סיפרתי--    כול, משפטי-פיך.<BR>
<B>קיט,יד</B>  בדרך עדוותיך ששתי--    כעל כל-הון.<BR>
<B>קיט,טו</B>  בפיקודיך אשיחה;    ואביטה, אורחותיך.<BR>
<B>קיט,טז</B>  בחוקותיך אשתעשע;    לא אשכח דברך.</P>

<P><B>קיט,יז</B>  גמול על-עבדך אחיה;    ואשמרה דברך.<BR>
<B>קיט,יח</B>  גל-עיניי ואביטה--    נפלאות, מתורתך.<BR>
<B>קיט,יט</B>  גר אנוכי בארץ;    אל-תסתר ממני, מצוותיך.<BR>
<B>קיט,כ</B>  גרסה נפשי לתאבה--    אל-משפטיך בכל-עת.<BR>
<B>קיט,כא</B>  גערת, זדים ארורים--    השוגים, ממצוותיך.<BR>
<B>קיט,כב</B>  גל מעליי, חרפה ובוז:    כי עדותיך נצרתי.<BR>
<B>קיט,כג</B>  גם ישבו שרים, בי נידברו--    עבדך, ישיח בחוקיך.<BR>
<B>קיט,כד</B>  גם-עדותיך, שעשועיי--    אנשי עצתי.</P>

<P><B>קיט,כה</B>  דבקה לעפר נפשי;    חייני, כדברך.<BR>
<B>קיט,כו</B>  דרכיי סיפרתי, ותענני;    למדני חוקיך.<BR>
<B>קיט,כז</B>  דרך-פיקודיך הבינני;    ואשיחה, בנפלאותיך.<BR>
<B>קיט,כח</B>  דלפה נפשי, מתוגה;    קיימני, כדברך.<BR>
<B>קיט,כט</B>  דרך-שקר, הסר ממני;    ותורתך חונני.<BR>
<B>קיט,ל</B>  דרך-אמונה בחרתי;    משפטיך שיוויתי.<BR>
<B>קיט,לא</B>  דבקתי בעדוותיך;    יהוה, אל-תבישני.<BR>
<B>קיט,לב</B>  דרך-מצוותיך ארוץ:    כי תרחיב ליבי.</P>

<P><B>קיט,לג</B>  הורני יהוה, דרך חוקיך;    ואצרנה עקב.<BR>
<B>קיט,לד</B>  הבינני, ואצרה תורתך;    ואשמרנה בכל-לב.<BR>
<B>קיט,לה</B>  הדריכני, בנתיב מצוותיך:    כי-בו חפצתי.<BR>
<B>קיט,לו</B>  הט-ליבי, אל-עדוותיך;    ואל אל-בצע.<BR>
<B>קיט,לז</B>  העבר עיניי, מראות שוא;    בדרכך חייני.<BR>
<B>קיט,לח</B>  הקם לעבדך, אמרתך--    אשר, ליראתך.<BR>
<B>קיט,לט</B>  העבר חרפתי, אשר יגורתי:    כי משפטיך טובים.<BR>
<B>קיט,מ</B>  הנה, תאבתי לפיקודיך;    בצדקתך חייני.</P>

<P><B>קיט,מא</B>  ויבואוני חסדיך יהוה;    תשועתך, כאמרתך.<BR>
<B>קיט,מב</B>  ואענה חורפי דבר:    כי-בטחתי, בדברך.<BR>
<B>קיט,מג</B>  ואל-תצל מפי דבר-אמת עד-מאוד:    כי למשפטיך, ייחלתי.<BR>
<B>קיט,מד</B>  ואשמרה תורתך תמיד--    לעולם ועד.<BR>
<B>קיט,מה</B>  ואתהלכה ברחבה:    כי פיקודיך דרשתי.<BR>
<B>קיט,מו</B>  ואדברה בעדותיך, נגד מלכים;    ולא אבוש.<BR>
<B>קיט,מז</B>  ואשתעשע במצוותיך,    אשר אהבתי.<BR>
<B>קיט,מח</B>  ואשא-כפיי--אל-מצוותיך, אשר אהבתי;    ואשיחה בחוקיך.</P>

<P><B>קיט,מט</B>  זכור-דבר, לעבדך--    על, אשר ייחלתני.<BR>
<B>קיט,נ</B>  זאת נחמתי בעוניי:    כי אמרתך חייתני.<BR>
<B>קיט,נא</B>  זדים, הליצוני עד-מאוד;    מתורתך, לא נטיתי.<BR>
<B>קיט,נב</B>  זכרתי משפטיך מעולם יהוה;    ואתנחם.<BR>
<B>קיט,נג</B>  זלעפה אחזתני, מרשעים--    עוזבי, תורתך.<BR>
<B>קיט,נד</B>  זמירות, היו-לי חוקיך--    בבית מגוריי.<BR>
<B>קיט,נה</B>  זכרתי בלילה שמך יהוה;    ואשמרה, תורתך.<BR>
<B>קיט,נו</B>  זאת הייתה-לי:    כי פיקודיך נצרתי.</P>

<P><B>קיט,נז</B>  חלקי יהוה אמרתי--    לשמור דבריך.<BR>
<B>קיט,נח</B>  חיליתי פניך בכל-לב;    חונני, כאמרתך.<BR>
<B>קיט,נט</B>  חישבתי דרכיי;    ואשיבה רגליי, אל-עדותיך.<BR>
<B>קיט,ס</B>  חשתי, ולא התמהמהתי--    לשמור, מצוותיך.<BR>
<B>קיט,סא</B>  חבלי רשעים עיוודוני;    תורתך, לא שכחתי.<BR>
<B>קיט,סב</B>  חצות-לילה--אקום, להודות לך:    על, משפטי צדקך.<BR>
<B>קיט,סג</B>  חבר אני, לכל-אשר יראוך;    ולשומרי, פיקודיך.<BR>
<B>קיט,סד</B>  חסדך יהוה, מלאה הארץ;    חוקיך למדני.</P>

<P><B>קיט,סה</B>  טוב, עשית עם-עבדך--    יהוה, כדברך.<BR>
<B>קיט,סו</B>  טוב טעם ודעת למדני:    כי במצוותיך האמנתי.<BR>
<B>קיט,סז</B>  טרם אענה, אני שוגג;    ועתה, אמרתך שמרתי.<BR>
<B>קיט,סח</B>  טוב-אתה ומטיב;    למדני חוקיך.<BR>
<B>קיט,סט</B>  טפלו עליי שקר זדים;    אני, בכל-לב אצור פיקודיך.<BR>
<B>קיט,ע</B>  טפש כחלב ליבם;    אני, תורתך שיעשעתי.<BR>
<B>קיט,עא</B>  טוב-לי כי-עוניתי--    למען, אלמד חוקיך.<BR>
<B>קיט,עב</B>  טוב-לי תורת-פיך--    מאלפי, זהב וכסף.</P>

<P><B>קיט,עג</B>  ידיך עשוני, ויכוננוני;    הבינני, ואלמדה מצוותיך.<BR>
<B>קיט,עד</B>  יראיך, יראוני וישמחו:    כי לדברך ייחלתי.<BR>
<B>קיט,עה</B>  ידעתי יהוה, כי-צדק משפטיך;    ואמונה, עיניתני.<BR>
<B>קיט,עו</B>  יהי-נא חסדך לנחמני--    כאמרתך לעבדך.<BR>
<B>קיט,עז</B>  יבואוני רחמיך ואחיה:    כי-תורתך, שעשועיי.<BR>
<B>קיט,עח</B>  יבושו זדים, כי-שקר עיוותוני;    אני, אשיח בפיקודיך.<BR>
<B>קיט,עט</B>  ישובו לי יראיך;    ויודעי, עדותיך.<BR>
<B>קיט,פ</B>  יהי-ליבי תמים בחוקיך--    למען, לא אבוש.</P>

<P><B>קיט,פא</B>  כלתה לתשועתך נפשי;    לדברך ייחלתי.<BR>
<B>קיט,פב</B>  כלו עיניי, לאמרתך--    לאמור, מתיי תנחמני.<BR>
<B>קיט,פג</B>  כי-הייתי, כנאד בקיטור--    חוקיך, לא שכחתי.<BR>
<B>קיט,פד</B>  כמה ימי-עבדך;    מתיי תעשה ברודפיי משפט.<BR>
<B>קיט,פה</B>  כרו-לי זדים שיחות--    אשר, לא כתורתך.<BR>
<B>קיט,פו</B>  כל-מצוותיך אמונה;    שקר רדפוני עוזרני.<BR>
<B>קיט,פז</B>  כמעט, כילוני בארץ;    ואני, לא-עזבתי פיקודיך.<BR>
<B>קיט,פח</B>  כחסדך חייני;    ואשמרה, עדות פיך.</P>

<P><B>קיט,פט</B>  לעולם יהוה--    דברך, ניצב בשמיים.<BR>
<B>קיט,צ</B>  לדור ודור, אמונתך;    כוננת ארץ, ותעמוד.<BR>
<B>קיט,צא</B>  למשפטיך, עמדו היום:    כי הכול עבדיך.<BR>
<B>קיט,צב</B>  לולי תורתך, שעשועיי--    אז, אבדתי בעוניי.<BR>
<B>קיט,צג</B>  לעולם, לא-אשכח פיקודיך:    כי בם, חייתני.<BR>
<B>קיט,צד</B>  לך-אני, הושיעני:    כי פיקודיך דרשתי.<BR>
<B>קיט,צה</B>  לי קיוו רשעים לאבדני;    עדותיך, אתבונן.<BR>
<B>קיט,צו</B>  לכל-תכלה, ראיתי קץ;    רחבה מצוותך מאוד.</P>

<P><B>קיט,צז</B>  מה-אהבתי תורתך:    כל-היום, היא שיחתי.<BR>
<B>קיט,צח</B>  מאויביי, תחכמני מצוותך:    כי לעולם היא-לי.<BR>
<B>קיט,צט</B>  מכל-מלמדיי השכלתי:    כי עדוותיך, שיחה לי.<BR>
<B>קיט,ק</B>  מזקנים אתבונן:    כי פיקודיך נצרתי.<BR>
<B>קיט,קא</B>  מכל-אורח רע, כליתי רגליי--    למען, אשמור דברך.<BR>
<B>קיט,קב</B>  ממשפטיך לא-סרתי:    כי-אתה, הוריתני.<BR>
<B>קיט,קג</B>  מה-נמלצו לחיכי, אמרתך--    מדבש לפי.<BR>
<B>קיט,קד</B>  מפיקודיך אתבונן;    על כן, שנאתי כל-אורח שקר.</P>

<P><B>קיט,קה</B>  נר-לרגלי דברך;    ואור, לנתיבתי.<BR>
<B>קיט,קו</B>  נשבעתי ואקיימה--    לשמור, משפטי צדקך.<BR>
<B>קיט,קז</B>  נעניתי עד-מאוד;    יהוה, חייני כדברך.<BR>
<B>קיט,קח</B>  נדבות פי, רצה-נא יהוה;    ומשפטיך למדני.<BR>
<B>קיט,קט</B>  נפשי בכפי תמיד;    ותורתך, לא שכחתי.<BR>
<B>קיט,קי</B>  נתנו רשעים פח לי;    ומפיקודיך, לא תעיתי.<BR>
<B>קיט,קיא</B>  נחלתי עדוותיך לעולם:    כי-ששון ליבי המה.<BR>
<B>קיט,קיב</B>  נטיתי ליבי, לעשות חוקיך--    לעולם עקב.</P>

<P><B>קיט,קיג</B>  סעפים שנאתי;    ותורתך אהבתי.<BR>
<B>קיט,קיד</B>  סתרי ומגיני אתה;    לדברך ייחלתי.<BR>
<B>קיט,קטו</B>  סורו-ממני מרעים;    ואצרה, מצוות אלוהיי.<BR>
<B>קיט,קטז</B>  סומכני כאמרתך ואחיה;    ואל-תבישני, משברי.<BR>
<B>קיט,קיז</B>  סעדני ואיוושעה;    ואשעה בחוקיך תמיד.<BR>
<B>קיט,קיח</B>  סלית, כל-שוגים מחוקיך:    כי-שקר, תרמיתם.<BR>
<B>קיט,קיט</B>  סיגים--השבת כל-רשעי-ארץ;    לכן, אהבתי עדותיך.<BR>
<B>קיט,קכ</B>  סמר מפחדך בשרי;    וממשפטיך יראתי.</P>

<P><B>קיט,קכא</B>  עשיתי, משפט וצדק;    בל-תניחני, לעושקיי.<BR>
<B>קיט,קכב</B>  ערוב עבדך לטוב;    אל-יעשקוני זדים.<BR>
<B>קיט,קכג</B>  עיניי, כלו לישועתך;    ולאמרת צדקך.<BR>
<B>קיט,קכד</B>  עשה עם-עבדך כחסדך;    וחוקיך למדני.<BR>
<B>קיט,קכה</B>  עבדך-אני הבינני;    ואדעה, עדותיך.<BR>
<B>קיט,קכו</B>  עת, לעשות ליהוה--    הפרו, תורתך.<BR>
<B>קיט,קכז</B>  על-כן, אהבתי מצוותיך--    מזהב ומפז.<BR>
<B>קיט,קכח</B>  על-כן, כל-פיקודי כול יישרתי;    כל-אורח שקר שנאתי.</P>

<P><B>קיט,קכט</B>  פלאות עדוותיך;    על-כן, נצרתם נפשי.<BR>
<B>קיט,קל</B>  פתח דבריך יאיר;    מבין פתיים.<BR>
<B>קיט,קלא</B>  פי-פערתי, ואשאפה:    כי למצוותיך יאבתי.<BR>
<B>קיט,קלב</B>  פנה-אליי וחונני--    כמשפט, לאוהבי שמך.<BR>
<B>קיט,קלג</B>  פעמיי, הכן באמרתך;    ואל-תשלט-בי כל-אוון.<BR>
<B>קיט,קלד</B>  פדני, מעושק אדם;    ואשמרה, פיקודיך.<BR>
<B>קיט,קלה</B>  פניך, האר בעבדך;    ולמדני, את-חוקיך.<BR>
<B>קיט,קלו</B>  פלגי-מים, ירדו עיניי--    על, לא-שמרו תורתך.</P>

<P><B>קיט,קלז</B>  צדיק אתה יהוה;    וישר, משפטיך.<BR>
<B>קיט,קלח</B>  ציווית, צדק עדותיך;    ואמונה מאוד.<BR>
<B>קיט,קלט</B>  צימתתני קנאתי:    כי-שכחו דבריך צריי.<BR>
<B>קיט,קמ</B>  צרופה אמרתך מאוד;    ועבדך אהבה.<BR>
<B>קיט,קמא</B>  צעיר אנוכי ונבזה;    פיקודיך, לא שכחתי.<BR>
<B>קיט,קמב</B>  צדקתך צדק לעולם;    ותורתך אמת.<BR>
<B>קיט,קמג</B>  צר-ומצוק מצאוני;    מצוותיך, שעשועיי.<BR>
<B>קיט,קמד</B>  צדק עדוותיך לעולם;    הבינני ואחיה.</P>

<P><B>קיט,קמה</B>  קראתי בכל-לב, ענני יהוה;    חוקיך אצורה.<BR>
<B>קיט,קמו</B>  קראתיך הושיעני;    ואשמרה, עדותיך.<BR>
<B>קיט,קמז</B>  קידמתי בנשף, ואשוועה;    לדברך ייחלתי.<BR>
<B>קיט,קמח</B>  קידמו עיניי, אשמורות--    לשיח, באמרתך.<BR>
<B>קיט,קמט</B>  קולי, שמעה כחסדך;    יהוה, כמשפטיך חייני.<BR>
<B>קיט,קנ</B>  קרבו, רודפי זימה;    מתורתך רחקו.<BR>
<B>קיט,קנא</B>  קרוב אתה יהוה;    וכל-מצוותיך אמת.<BR>
<B>קיט,קנב</B>  קדם ידעתי, מעדותיך:    כי לעולם יסדתם.</P>

<P><B>קיט,קנג</B>  ראה-עוניי וחלצני:    כי-תורתך, לא שכחתי.<BR>
<B>קיט,קנד</B>  ריבה ריבי, וגאלני;    לאמרתך חייני.<BR>
<B>קיט,קנה</B>  רחוק מרשעים ישועה:    כי חוקיך, לא דרשו.<BR>
<B>קיט,קנו</B>  רחמיך רבים יהוה;    כמשפטיך חייני.<BR>
<B>קיט,קנז</B>  רבים, רודפיי וצריי;    מעדוותיך, לא נטיתי.<BR>
<B>קיט,קנח</B>  ראיתי בוגדים, ואתקוטטה--    אשר אמרתך, לא שמרו.<BR>
<B>קיט,קנט</B>  ראה, כי-פיקודיך אהבתי;    יהוה, כחסדך חייני.<BR>
<B>קיט,קס</B>  ראש-דברך אמת;    ולעולם, כל-משפט צדקך.</P>

<P><B>קיט,קסא</B>  שרים, רדפוני חינם;    ומדברך, פחד ליבי.<BR>
<B>קיט,קסב</B>  שש אנוכי, על-אמרתך--    כמוצא, שלל רב.<BR>
<B>קיט,קסג</B>  שקר שנאתי, ואתעבה;    תורתך אהבתי.<BR>
<B>קיט,קסד</B>  שבע ביום, היללתיך--    על, משפטי צדקך.<BR>
<B>קיט,קסה</B>  שלום רב, לאוהבי תורתך;    ואין-למו מכשול.<BR>
<B>קיט,קסו</B>  שיברתי לישועתך יהוה;    ומצוותיך עשיתי.<BR>
<B>קיט,קסז</B>  שמרה נפשי, עדותיך;    ואוהבם מאוד.<BR>
<B>קיט,קסח</B>  שמרתי פיקודיך, ועדותיך:    כי כל-דרכיי נגדך.</P>

<P><B>קיט,קסט</B>  תקרב רינתי לפניך יהוה;    כדברך הבינני.<BR>
<B>קיט,קע</B>  תבוא תחינתי לפניך;    כאמרתך, הצילני.<BR>
<B>קיט,קעא</B>  תבענה שפתיי תהילה:    כי תלמדני חוקיך.<BR>
<B>קיט,קעב</B>  תען לשוני, אמרתך:    כי כל-מצוותיך צדק.<BR>
<B>קיט,קעג</B>  תהי-ידך לעוזרני:    כי פיקודיך בחרתי.<BR>
<B>קיט,קעד</B>  תאבתי לישועתך יהוה;    ותורתך, שעשועיי.<BR>
<B>קיט,קעה</B>  תחי-נפשי, ותהללך;    ומשפטיך יעזרוני.<BR>
<B>קיט,קעו</B>  תעיתי--    כשה אובד, בקש עבדך:<BR>כי מצוותיך,    לא שכחתי.</P>

<P><B>קכ,א</B>  שיר, המעלות:<BR>אל-יהוה, בצרתה לי--    קראתי, ויענני.<BR>
<B>קכ,ב</B>  יהוה--הצילה נפשי, משפת-שקר:    מלשון רמייה.<BR>
<B>קכ,ג</B>  מה-ייתן לך, ומה-יוסיף לך--    לשון רמייה.<BR>
<B>קכ,ד</B>  חיצי גיבור שנונים;    עם, גחלי רתמים.<BR>
<B>קכ,ה</B>  אויה-לי, כי-גרתי משך;    שכנתי, עם-אוהלי קדר.<BR>
<B>קכ,ו</B>  רבת, שכנה-לה נפשי--    עם, שונא שלום.<BR>
<B>קכ,ז</B>  אני-שלום, וכי אדבר;    המה, למלחמה.</P>

<P><B>קכא,א</B>  שיר, למעלות:<BR>אשא עיניי, אל-ההרים--    מאיין, יבוא עזרי.<BR>
<B>קכא,ב</B>  עזרי, מעם יהוה--    עושה, שמיים וארץ.<BR>
<B>קכא,ג</B>  אל-ייתן למוט רגלך;    אל-ינום, שומרך.<BR>
<B>קכא,ד</B>  הנה לא-ינום, ולא יישן--    שומר, ישראל.<BR>
<B>קכא,ה</B>  יהוה שומרך;    יהוה צילך, על-יד ימינך.<BR>
<B>קכא,ו</B>  יומם, השמש לא-יכך;    וירח בלילה.<BR>
<B>קכא,ז</B>  יהוה, ישמורך מכל-רע:    ישמור, את-נפשך.<BR>
<B>קכא,ח</B>  יהוה, ישמור-צאתך ובואך--    מעתה, ועד-עולם.</P>

<P><B>קכב,א</B>  שיר המעלות, לדויד:<BR>שמחתי, באומרים לי--    בית יהוה נלך.<BR>
<B>קכב,ב</B>  עומדות, היו רגלינו--    בשערייך, ירושלים.<BR>
<B>קכב,ג</B>  ירושלים הבנויה--    כעיר, שחוברה-לה יחדיו.<BR>
<B>קכב,ד</B>  ששם עלו שבטים, שבטי-יה--עדות לישראל:    להודות, לשם יהוה.<BR>
<B>קכב,ה</B>  כי שמה, ישבו כיסאות למשפט:    כיסאות, לבית דויד.<BR>
<B>קכב,ו</B>  שאלו, שלום ירושלים;    ישליו, אוהבייך.<BR>
<B>קכב,ז</B>  יהי-שלום בחילך;    שלווה, בארמנותייך.<BR>
<B>קכב,ח</B>  למען, אחיי וריעיי--    אדברה-נא שלום בך.<BR>
<B>קכב,ט</B>  למען, בית-יהוה אלוהינו--    אבקשה טוב לך.</P>

<P><B>קכג,א</B>  שיר, המעלות:<BR>אליך, נשאתי את-עיניי--    היושבי, בשמיים.<BR>
<B>קכג,ב</B>  הנה כעיני עבדים,    אל-יד אדוניהם--<BR>כעיני שפחה,    אל-יד גברתה:<BR>כן עינינו, אל-יהוה אלוהינו--    עד, שיחוננו.<BR>
<B>קכג,ג</B>  חוננו יהוה חוננו:    כי-רב, שבענו בוז.<BR>
<B>קכג,ד</B>  רבת,    שבעה-לה נפשנו:<BR>הלעג השאננים;    הבוז, לגאי יונים.</P>

<P><B>קכד,א</B>  שיר המעלות, לדויד:<BR>לולי יהוה, שהיה לנו--    יאמר-נא, ישראל.<BR>
<B>קכד,ב</B>  לולי יהוה, שהיה לנו--    בקום עלינו אדם.<BR>
<B>קכד,ג</B>  אזי, חיים בלעונו--    בחרות אפם בנו.<BR>
<B>קכד,ד</B>  אזי, המים שטפונו--    נחלה, עבר על-נפשנו.<BR>
<B>קכד,ה</B>  אזי, עבר על-נפשנו--    המים, הזידונים.<BR>
<B>קכד,ו</B>  ברוך יהוה--    שלא נתננו טרף, לשיניהם.<BR>
<B>קכד,ז</B>  נפשנו--    כציפור נמלטה, מפח יוקשים:<BR>הפח נשבר,    ואנחנו נמלטנו.<BR>
<B>קכד,ח</B>  עזרנו, בשם יהוה--    עושה, שמיים וארץ.</P>

<P><B>קכה,א</B>  שיר, המעלות:<BR>הבוטחים ביהוה--    כהר-ציון לא-יימוט, לעולם יישב.<BR>
<B>קכה,ב</B>  ירושלים--    הרים, סביב לה:<BR>ויהוה, סביב לעמו--    מעתה, ועד-עולם.<BR>
<B>קכה,ג</B>  כי לא ינוח, שבט הרשע--    על, גורל הצדיקים:<BR>למען, לא-ישלחו הצדיקים בעוולתה    ידיהם.<BR>
<B>קכה,ד</B>  היטיבה יהוה, לטובים;    ולישרים, בליבותם.<BR>
<B>קכה,ה</B>  והמטים עקלקלותם--    יוליכם יהוה, את-פועלי האוון:<BR>שלום,    על-ישראל.</P>

<P><B>קכו,א</B>  שיר, המעלות:<BR>בשוב יהוה, את-שיבת ציון--    היינו, כחולמים.<BR>
<B>קכו,ב</B>  אז יימלא שחוק, פינו--    ולשוננו רינה:<BR>אז, יאמרו בגויים--    הגדיל יהוה, לעשות עם-אלה.<BR>
<B>קכו,ג</B>  הגדיל יהוה, לעשות עימנו--    היינו שמחים.<BR>
<B>קכו,ד</B>  שובה יהוה, את-שביתנו--    כאפיקים בנגב.<BR>
<B>קכו,ה</B>  הזורעים בדמעה--    ברינה יקצורו.<BR>
<B>קכו,ו</B>  הלוך ילך, ובכה--    נושא משך-הזרע:<BR>בוא-יבוא ברינה--    נושא, אלומותיו.</P>

<P><B>קכז,א</B>  שיר המעלות, לשלמה:<BR>אם-יהוה, לא-יבנה בית--    שוא עמלו בוניו בו;<BR>אם-יהוה לא-ישמור-עיר,    שוא שקד שומר.<BR>
<B>קכז,ב</B>  שוא לכם משכימי קום,    מאחרי-שבת--<BR>אוכלי,    לחם העצבים;<BR>כן ייתן לידידו    שינה.<BR>
<B>קכז,ג</B>  הנה נחלת יהוה בנים:    שכר, פרי הבטן.<BR>
<B>קכז,ד</B>  כחיצים ביד-גיבור--    כן, בני הנעורים.<BR>
<B>קכז,ה</B>  אשרי הגבר--    אשר מילא את-אשפתו, מהם:<BR>לא-יבושו--    כי-ידברו את-אויבים בשער.</P>

<P><B>קכח,א</B>  שיר, המעלות:<BR>אשרי, כל-ירא יהוה--    ההולך, בדרכיו.<BR>
<B>קכח,ב</B>  יגיע כפיך, כי תאכל;    אשריך, וטוב לך.<BR>
<B>קכח,ג</B>  אשתך, כגפן פורייה--    בירכתי ביתך:<BR>בניך, כשתילי זיתים--    סביב, לשולחנך.<BR>
<B>קכח,ד</B>  הנה כי-כן, יבורך גבר--    ירא יהוה.<BR>
<B>קכח,ה</B>  יברכך יהוה, מציון:    וראה, בטוב ירושלים--כול, ימי חייך.<BR>
<B>קכח,ו</B>  וראה-בנים לבניך:    שלום, על-ישראל.</P>

<P><B>קכט,א</B>  שיר, המעלות:<BR>רבת, צררוני מנעוריי--    יאמר-נא, ישראל.<BR>
<B>קכט,ב</B>  רבת, צררוני מנעוריי;    גם, לא-יכלו לי.<BR>
<B>קכט,ג</B>  על-גבי, חרשו חורשים;    האריכו, למעניתם.<BR>
<B>קכט,ד</B>  יהוה צדיק;    קיצץ, עבות רשעים.<BR>
<B>קכט,ה</B>  יבושו, וייסוגו אחור--    כול, שונאי ציון.<BR>
<B>קכט,ו</B>  יהיו, כחציר גגות--    שקדמת שלף יבש.<BR>
<B>קכט,ז</B>  שלא מילא כפו קוצר;    וחצנו מעמר.<BR>
<B>קכט,ח</B>  ולא אמרו, העוברים--    ברכת-יהוה אליכם;<BR>בירכנו אתכם,    בשם יהוה.</P>

<P><B>קל,א</B>  שיר המעלות:<BR>ממעמקים קראתיך    יהוה.<BR>
<B>קל,ב</B>  אדוניי,    שמעה בקולי:<BR>תהיינה אוזניך, קשובות--    לקול, תחנוניי.<BR>
<B>קל,ג</B>  אם-עוונות תשמור-יה--    אדוניי, מי יעמוד.<BR>
<B>קל,ד</B>  כי-עימך הסליחה--    למען, תיוורא.<BR>
<B>קל,ה</B>  קיוויתי יהוה, קיוותה נפשי;    ולדברו הוחלתי.<BR>
<B>קל,ו</B>  נפשי לאדוניי--    משומרים לבוקר, שומרים לבוקר.<BR>
<B>קל,ז</B>  יחל ישראל, אל-יהוה:    כי-עם-יהוה החסד; והרבה עימו פדות.<BR>
<B>קל,ח</B>  והוא, יפדה את-ישראל--    מכול, עוונותיו.</P>

<P><B>קלא,א</B>  שיר המעלות, לדויד:<BR>יהוה, לא-גבה ליבי--    ולא-רמו עיניי;<BR>ולא-הילכתי,    בגדולות ובנפלאות ממני.<BR>
<B>קלא,ב</B>  אם-לא שיוויתי, ודוממתי--    נפשי:<BR>כגמול, עלי אימו;    כגמול עליי נפשי.<BR>
<B>קלא,ג</B>  יחל ישראל, אל-יהוה--    מעתה, ועד-עולם.</P>

<P><B>קלב,א</B>  שיר, המעלות:<BR>זכור-יהוה לדויד--    את, כל-עונותו.<BR>
<B>קלב,ב</B>  אשר נשבע, ליהוה;    נדר, לאביר יעקוב.<BR>
<B>קלב,ג</B>  אם-אבוא, באוהל ביתי;    אם-אעלה, על-ערש יצועיי.<BR>
<B>קלב,ד</B>  אם אתן שנת לעיניי;    לעפעפיי תנומה.<BR>
<B>קלב,ה</B>  עד-אמצא מקום, ליהוה;    משכנות, לאביר יעקוב.<BR>
<B>קלב,ו</B>  הנה-שמענוה באפרתה;    מצאנוה, בשדי-יער.<BR>
<B>קלב,ז</B>  נבואה למשכנותיו;    נשתחווה, להדום רגליו.<BR>
<B>קלב,ח</B>  קומה יהוה, למנוחתך:    אתה, וארון עוזך.<BR>
<B>קלב,ט</B>  כוהניך ילבשו-צדק;    וחסידיך ירננו.<BR>
<B>קלב,י</B>  בעבור, דויד עבדך--    אל-תשב, פני משיחך.<BR>
<B>קלב,יא</B>  נשבע-יהוה, לדויד אמת--    לא-ישוב ממנה:<BR>מפרי בטנך--    אשית, לכיסא-לך.<BR>
<B>קלב,יב</B>  אם-ישמרו בניך, בריתי--    ועדותי זו, אלמדם:<BR>גם-בניהם עדי-עד--    יישבו, לכיסא-לך.<BR>
<B>קלב,יג</B>  כי-בחר יהוה בציון;    איווה, למושב לו.<BR>
<B>קלב,יד</B>  זאת-מנוחתי עדי-עד:    פה-אשב, כי איוויתיה.<BR>
<B>קלב,טו</B>  צידה, ברך אברך;    אביוניה, אשביע לחם.<BR>
<B>קלב,טז</B>  וכוהניה, אלביש ישע;    וחסידיה, רנן ירננו.<BR>
<B>קלב,יז</B>  שם אצמיח קרן לדויד;    ערכתי נר, למשיחי.<BR>
<B>קלב,יח</B>  אויביו, אלביש בושת;    ועליו, יציץ נזרו.</P>

<P><B>קלג,א</B>  שיר המעלות, לדויד:<BR>הנה מה-טוב, ומה-נעים--    שבת אחים גם-יחד.<BR>
<B>קלג,ב</B>  כשמן הטוב,    על-הראש--<BR>יורד,    על-הזקן זקן-אהרון:<BR>שיורד,    על-פי מידותיו.<BR>
<B>קלג,ג</B>  כטל-חרמון--    שיורד, על-הררי ציון:<BR>כי שם ציווה יהוה,    את-הברכה--<BR>חיים,    עד-העולם.</P>

<P><B>קלד,א</B>  שיר, המעלות:<BR>הנה ברכו את-יהוה,    כל-עבדי יהוה--<BR>העומדים בבית-יהוה,    בלילות.<BR>
<B>קלד,ב</B>  שאו-ידיכם קודש;    וברכו, את-יהוה.<BR>
<B>קלד,ג</B>  יברכך יהוה, מציון:    עושה, שמיים וארץ.</P>

<P><B>קלה,א</B>  הללו-יה:<BR>הללו, את-שם יהוה;    הללו, עבדי יהוה.<BR>
<B>קלה,ב</B>  שעומדים, בבית יהוה--    בחצרות, בית אלוהינו.<BR>
<B>קלה,ג</B>  הללו-יה, כי-טוב יהוה;    זמרו לשמו, כי נעים.<BR>
<B>קלה,ד</B>  כי-יעקוב, בחר לו יה;    ישראל, לסגולתו.<BR>
<B>קלה,ה</B>  כי אני ידעתי, כי-גדול יהוה;    ואדונינו, מכל-אלוהים.<BR>
<B>קלה,ו</B>  כול אשר-חפץ יהוה,    עשה:<BR>בשמיים ובארץ--    בימים, וכל-תהומות.<BR>
<B>קלה,ז</B>  מעלה נשיאים,    מקצה הארץ:<BR>ברקים למטר עשה;    מוצא-רוח, מאוצרותיו.<BR>
<B>קלה,ח</B>  שהכה, בכורי מצריים--    מאדם, עד-בהמה.<BR>
<B>קלה,ט</B>  שלח, אותות ומופתים--בתוככי מצריים:    בפרעה, ובכל-עבדיו.<BR>
<B>קלה,י</B>  שהכה, גויים רבים;    והרג, מלכים עצומים.<BR>
<B>קלה,יא</B>  לסיחון, מלך האמורי, ולעוג, מלך הבשן;    ולכול, ממלכות כנען.<BR>
<B>קלה,יב</B>  ונתן ארצם נחלה--    נחלה, לישראל עמו.<BR>
<B>קלה,יג</B>  יהוה, שמך לעולם;    יהוה, זכרך לדור-ודור.<BR>
<B>קלה,יד</B>  כי-ידין יהוה עמו;    ועל-עבדיו, יתנחם.<BR>
<B>קלה,טו</B>  עצבי הגויים, כסף וזהב;    מעשה, ידי אדם.<BR>
<B>קלה,טז</B>  פה-להם, ולא ידברו;    עיניים להם, ולא יראו.<BR>
<B>קלה,יז</B>  אוזניים להם, ולא יאזינו;    אף, אין-יש-רוח בפיהם.<BR>
<B>קלה,יח</B>  כמוהם, יהיו עושיהם--    כול אשר-בוטח בהם.<BR>
<B>קלה,יט</B>  בית ישראל, ברכו את-יהוה;    בית אהרון, ברכו את-יהוה.<BR>
<B>קלה,כ</B>  בית הלוי, ברכו את-יהוה;    יראי יהוה, ברכו את-יהוה.<BR>
<B>קלה,כא</B>  ברוך יהוה, מציון--    שוכן ירושלים:<BR>הללו-יה.</P>

<P><B>קלו,א</B>  הודו ליהוה כי-טוב:    כי לעולם חסדו.<BR>
<B>קלו,ב</B>  הודו, לאלוהי האלוהים:    כי לעולם חסדו.<BR>
<B>קלו,ג</B>  הודו, לאדוני האדונים:    כי לעולם חסדו.<BR>
<B>קלו,ד</B>  לעושה נפלאות גדולות לבדו:    כי לעולם חסדו.<BR>
<B>קלו,ה</B>  לעושה השמיים, בתבונה:    כי לעולם חסדו.<BR>
<B>קלו,ו</B>  לרוקע הארץ, על-המים:    כי לעולם חסדו.<BR>
<B>קלו,ז</B>  לעושה, אורים גדולים:    כי לעולם חסדו.<BR>
<B>קלו,ח</B>  את-השמש, לממשלת ביום:    כי לעולם חסדו.<BR>
<B>קלו,ט</B>  את-הירח וכוכבים, לממשלות בלילה:    כי לעולם חסדו.<BR>
<B>קלו,י</B>  למכה מצריים, בבכוריהם:    כי לעולם חסדו.<BR>
<B>קלו,יא</B>  ויוצא ישראל, מתוכם:    כי לעולם חסדו.<BR>
<B>קלו,יב</B>  ביד חזקה, ובזרוע נטויה:    כי לעולם חסדו.<BR>
<B>קלו,יג</B>  לגוזר ים-סוף, לגזרים:    כי לעולם חסדו.<BR>
<B>קלו,יד</B>  והעביר ישראל בתוכו:    כי לעולם חסדו.<BR>
<B>קלו,טו</B>  וניער פרעה וחילו בים-סוף:    כי לעולם חסדו.<BR>
<B>קלו,טז</B>  למוליך עמו, במדבר:    כי לעולם חסדו.<BR>
<B>קלו,יז</B>  למכה, מלכים גדולים:    כי לעולם חסדו.<BR>
<B>קלו,יח</B>  ויהרוג, מלכים אדירים:    כי לעולם חסדו.<BR>
<B>קלו,יט</B>  לסיחון, מלך האמורי:    כי לעולם חסדו.<BR>
<B>קלו,כ</B>  ולעוג, מלך הבשן:    כי לעולם חסדו.<BR>
<B>קלו,כא</B>  ונתן ארצם לנחלה:    כי לעולם חסדו.<BR>
<B>קלו,כב</B>  נחלה, לישראל עבדו:    כי לעולם חסדו.<BR>
<B>קלו,כג</B>  שבשפלנו, זכר לנו:    כי לעולם חסדו.<BR>
<B>קלו,כד</B>  ויפרקנו מצרינו:    כי לעולם חסדו.<BR>
<B>קלו,כה</B>  נותן לחם, לכל-בשר:    כי לעולם חסדו.<BR>
<B>קלו,כו</B>  הודו, לאל השמיים:    כי לעולם חסדו.</P>

<P><B>קלז,א</B>  על נהרות, בבל--שם ישבנו, גם-בכינו:    בזוכרנו, את-ציון.<BR>
<B>קלז,ב</B>  על-ערבים בתוכה--    תלינו, כינורותינו.<BR>
<B>קלז,ג</B>  כי שם שאלונו שובינו, דברי-שיר--    ותוללינו שמחה:<BR>שירו לנו,    משיר ציון.<BR>
<B>קלז,ד</B>  איך--נשיר את-שיר-יהוה:    על, אדמת נכר.<BR>
<B>קלז,ה</B>  אם-אשכחך ירושלים--    תשכח ימיני.<BR>
<B>קלז,ו</B>  תדבק-לשוני, לחיכי--    אם-לא אזכרכי:<BR>אם-לא אעלה, את-ירושלים--    על, ראש שמחתי.<BR>
<B>קלז,ז</B>  זכור יהוה, לבני אדום--    את, יום ירושלים:<BR>האומרים, ערו ערו--    עד, היסוד בה.<BR>
<B>קלז,ח</B>  בת-בבל,    השדודה:<BR>אשרי שישלם-לך--    את-גמולך, שגמלת לנו.<BR>
<B>קלז,ט</B>  אשרי, שיאחז וניפץ את-עוללייך--    אל-הסלע.</P>

<P><B>קלח,א</B>  לדויד:  אודך בכל-ליבי;    נגד אלוהים אזמרך.<BR>
<B>קלח,ב</B>  אשתחווה אל-היכל קודשך,    ואודה את-שמך--<BR>על-חסדך    ועל-אמיתך:<BR>כי-הגדלת על-כל-שמך,    אמרתך.<BR>
<B>קלח,ג</B>  ביום קראתי, ותענני;    תרהיבני בנפשי עוז.<BR>
<B>קלח,ד</B>  יודוך יהוה, כל-מלכי-ארץ:    כי שמעו, אמרי-פיך.<BR>
<B>קלח,ה</B>  וישירו, בדרכי יהוה:    כי-גדול, כבוד יהוה.<BR>
<B>קלח,ו</B>  כי-רם יהוה, ושפל יראה;    וגבוה, ממרחק יידע.<BR>
<B>קלח,ז</B>  אם-אלך, בקרב צרה--    תחייני:<BR>על אף אויביי, תשלח ידך;    ותושיעני ימינך.<BR>
<B>קלח,ח</B>  יהוה, יגמור בעדי:    יהוה, חסדך לעולם; מעשי ידיך אל-תרף.</P>

<P><B>קלט,א</B>  למנצח, לדויד מזמור:<BR>יהוה חקרתני,    ותדע.<BR>
<B>קלט,ב</B>  אתה ידעת, שבתי וקומי;    בנת לריעי, מרחוק.<BR>
<B>קלט,ג</B>  אורחי ורבעי זירית;    וכל-דרכיי הסכנת.<BR>
<B>קלט,ד</B>  כי אין מילה, בלשוני;    הן יהוה, ידעת כולה.<BR>
<B>קלט,ה</B>  אחור וקדם צרתני;    ותשת עליי כפך.<BR>
<B>קלט,ו</B>  פליאה דעת ממני;    נשגבה, לא-אוכל לה.<BR>
<B>קלט,ז</B>  אנה, אלך מרוחך;    ואנה, מפניך אברח.<BR>
<B>קלט,ח</B>  אם אסק שמיים, שם אתה;    ואציעה שאול הנך.<BR>
<B>קלט,ט</B>  אשא כנפי-שחר;    אשכנה, באחרית ים.<BR>
<B>קלט,י</B>  גם-שם, ידך תנחני;    ותאחזני ימינך.<BR>
<B>קלט,יא</B>  ואומר, אך-חושך ישופני;    ולילה, אור בעדני.<BR>
<B>קלט,יב</B>  גם-חושך,    לא-יחשיך ממך:<BR>ולילה, כיום יאיר--    כחשיכה, כאורה.<BR>
<B>קלט,יג</B>  כי-אתה, קנית כליותיי;    תסוכני, בבטן אימי.<BR>
<B>קלט,יד</B>  אודך--    על כי נוראות, נפליתי:<BR>נפלאים מעשיך;    ונפשי, יודעת מאוד.<BR>
<B>קלט,טו</B>  לא-נכחד עוצמי,    ממך:<BR>אשר-עושיתי בסתר;    רוקמתי, בתחתייות ארץ.<BR>
<B>קלט,טז</B>  גולמי, ראו עיניך,    ועל-ספרך, כולם ייכתבו:<BR>ימים יוצרו;    ולו אחד בהם.<BR>
<B>קלט,יז</B>  ולי--מה-יקרו ריעיך אל;    מה עצמו, ראשיהם.<BR>
<B>קלט,יח</B>  אספרם, מחול ירבון;    הקיצותי, ועודי עימך.<BR>
<B>קלט,יט</B>  אם-תקטול אלוה רשע;    ואנשי דמים, סורו מני.<BR>
<B>קלט,כ</B>  אשר יאמרוך, למזימה;    נשוא לשוא עריך.<BR>
<B>קלט,כא</B>  הלוא-משנאיך יהוה אשנא;    ובתקוממיך, אתקוטט.<BR>
<B>קלט,כב</B>  תכלית שנאה שנאתים;    לאויבים, היו לי.<BR>
<B>קלט,כג</B>  חוקרני אל, ודע לבבי;    בחנני, ודע שרעפיי.<BR>
<B>קלט,כד</B>  וראה, אם-דרך-עוצב בי;    ונחני, בדרך עולם.</P>

<P><B>קמ,א</B>  למנצח, מזמור לדויד.<BR>
<B>קמ,ב</B>  חלצני יהוה, מאדם רע;    מאיש חמסים תנצרני.<BR>
<B>קמ,ג</B>  אשר חשבו רעות בלב;    כל-יום, יגורו מלחמות.<BR>
<B>קמ,ד</B>  שננו לשונם, כמו-נחש:    חמת עכשוב--תחת שפתימו סלה.<BR>
<B>קמ,ה</B>  שומרני יהוה, מידי רשע--    מאיש חמסים תנצרני:<BR>אשר חשבו,    לדחות פעמיי.<BR>
<B>קמ,ו</B>  טמנו גאים, פח לי--    וחבלים, פרשו רשת ליד-מעגל;<BR>מוקשים שתו-לי    סלה.<BR>
<B>קמ,ז</B>  אמרתי ליהוה, אלי אתה;    האזינה יהוה, קול תחנוניי.<BR>
<B>קמ,ח</B>  יהוה אדוניי, עוז ישועתי;    סכות לראשי, ביום נשק.<BR>
<B>קמ,ט</B>  אל-תיתן יהוה, מאוויי רשע;    זממו אל-תפק, ירומו סלה.<BR>
<B>קמ,י</B>  ראש מסיביי--    עמל שפתימו יכסימו.<BR>
<B>קמ,יא</B>  יימוטו עליהם, גחלים:    באש יפילם; במהמורות, בל-יקומו.<BR>
<B>קמ,יב</B>  איש לשון, בל-ייכון בארץ:    איש-חמס רע--יצודנו, למדחפות.<BR>
<B>קמ,יג</B>  ידעתי--כי-יעשה יהוה, דין עני:    משפט, אביונים.<BR>
<B>קמ,יד</B>  אך צדיקים, יודו לשמך;    יישבו ישרים, את-פניך.</P>

<P><B>קמא,א</B>  מזמור, לדויד:<BR>יהוה קראתיך, חושה לי;    האזינה קולי, בקוראי-לך.<BR>
<B>קמא,ב</B>  תיכון תפילתי קטורת לפניך;    משאת כפיי, מנחת-ערב.<BR>
<B>קמא,ג</B>  שיתה יהוה, שומרה לפי;    ניצרה, על-דל שפתיי.<BR>
<B>קמא,ד</B>  אל-תט-ליבי    לדבר רע,<BR>להתעולל עלילות    ברשע--<BR>את-אישים    פועלי-אוון;<BR>ובל-אלחם,    במנעמיהם.<BR>
<B>קמא,ה</B>  יהלמני צדיק חסד,    ויוכיחני--<BR>שמן ראש,    אל-יניא ראשי:<BR>כי-עוד ותפילתי,    ברעותיהם.<BR>
<B>קמא,ו</B>  נשמטו בידי-סלע, שופטיהם;    ושמעו אמריי, כי נעמו.<BR>
<B>קמא,ז</B>  כמו פולח ובוקע בארץ--    נפזרו עצמינו, לפי שאול.<BR>
<B>קמא,ח</B>  כי אליך, יהוה אדוניי עיניי;    בך חסיתי, אל-תער נפשי.<BR>
<B>קמא,ט</B>  שומרני--מידי פח, יקשו לי;    ומוקשות, פועלי אוון.<BR>
<B>קמא,י</B>  ייפלו במכמוריו רשעים;    יחד אנוכי, עד-אעבור.</P>

<P><B>קמב,א</B>  משכיל לדויד;<BR>בהיותו במערה    תפילה.<BR>
<B>קמב,ב</B>  קולי, אל-יהוה אזעק;    קולי, אל-יהוה אתחנן.<BR>
<B>קמב,ג</B>  אשפוך לפניו שיחי;    צרתי, לפניו אגיד.<BR>
<B>קמב,ד</B>  בהתעטף עליי, רוחי--    ואתה, ידעת נתיבתי:<BR>באורח-זו אהלך--    טמנו פח לי.<BR>
<B>קמב,ה</B>  הבט ימין, וראה--    ואין-לי מכיר:<BR>אבד מנוס ממני;    אין דורש לנפשי.<BR>
<B>קמב,ו</B>  זעקתי אליך,    יהוה:<BR>אמרתי, אתה מחסי;    חלקי, בארץ החיים.<BR>
<B>קמב,ז</B>  הקשיבה, אל-רינתי--    כי-דלותי-מאוד:<BR>הצילני מרודפיי--    כי אמצו ממני.<BR>
<B>קמב,ח</B>  הוציאה ממסגר, נפשי--    להודות את-שמך:<BR>בי, יכתירו צדיקים--    כי תגמול עליי.</P>

<P><B>קמג,א</B>  מזמור, לדויד:<BR>יהוה, שמע תפילתי--    האזינה אל-תחנוניי;<BR>באמונתך ענני,    בצדקתך.<BR>
<B>קמג,ב</B>  ואל-תבוא במשפט,    את-עבדך:<BR>כי לא-יצדק לפניך    כל-חי.<BR>
<B>קמג,ג</B>  כי רדף אויב, נפשי--    דיכא לארץ, חיתי;<BR>הושיבני במחשכים,    כמתי עולם.<BR>
<B>קמג,ד</B>  ותתעטף עליי רוחי;    בתוכי, ישתומם ליבי.<BR>
<B>קמג,ה</B>  זכרתי ימים, מקדם--    הגיתי בכל-פועלך;<BR>במעשה ידיך    אשוחח.<BR>
<B>קמג,ו</B>  פירשתי ידיי אליך;    נפשי, כארץ-עייפה לך סלה.<BR>
<B>קמג,ז</B>  מהר ענני, יהוה--    כלתה רוחי:<BR>אל-תסתר פניך ממני;    ונמשלתי, עם-יורדי בור.<BR>
<B>קמג,ח</B>  השמיעני בבוקר, חסדך--    כי-בך בטחתי:<BR>הודיעני, דרך-זו אלך--    כי-אליך, נשאתי נפשי.<BR>
<B>קמג,ט</B>  הצילני מאויביי יהוה--    אליך כיסיתי.<BR>
<B>קמג,י</B>  למדני, לעשות רצונך--    כי-אתה אלוהיי:<BR>רוחך טובה;    תנחני, בארץ מישור.<BR>
<B>קמג,יא</B>  למען-שמך יהוה תחייני;    בצדקתך, תוציא מצרה נפשי.<BR>
<B>קמג,יב</B>  ובחסדך, תצמית אויביי:    והאבדת, כל-צוררי נפשי--כי, אני עבדך.</P>

<P><B>קמד,א</B>  לדויד:  ברוך יהוה, צורי--    המלמד ידיי לקרב;<BR>אצבעותיי,    למלחמה.<BR>
<B>קמד,ב</B>  חסדי ומצודתי,    משגבי ומפלטי-לי:<BR>מגיני, ובו חסיתי;    הרודד עמי תחתיי.<BR>
<B>קמד,ג</B>  יהוה--מה-אדם, ותדעהו:    בן-אנוש, ותחשבהו.<BR>
<B>קמד,ד</B>  אדם, להבל דמה;    ימיו, כצל עובר.<BR>
<B>קמד,ה</B>  יהוה, הט-שמיך ותרד;    גע בהרים ויעשנו.<BR>
<B>קמד,ו</B>  ברוק ברק, ותפיצם;    שלח חיציך, ותהומם.<BR>
<B>קמד,ז</B>  שלח ידיך, ממרום:    פצני והצילני, ממים רבים; מיד, בני נכר.<BR>
<B>קמד,ח</B>  אשר פיהם, דיבר-שוא;    וימינם, ימין שקר.<BR>
<B>קמד,ט</B>  אלוהים--שיר חדש, אשירה לך;    בנבל עשור, אזמרה-לך.<BR>
<B>קמד,י</B>  הנותן תשועה, למלכים:    הפוצה, את-דויד עבדו--מחרב רעה.<BR>
<B>קמד,יא</B>  פצני והצילני,    מיד בני-נכר:<BR>אשר פיהם, דיבר-שוא;    וימינם, ימין שקר.<BR>
<B>קמד,יב</B>  אשר בנינו, כנטיעים--    מגודלים בנעוריהם:<BR>בנותינו כזווייות--    מחוטבות, תבנית היכל.<BR>
<B>קמד,יג</B>  מזווינו מלאים--    מפיקים מזן, אל-זן:<BR>צאננו מאליפות, מרובבות--    בחוצותינו.<BR>
<B>קמד,יד</B>  אלופינו, מסובלים:    אין-פרץ, ואין יוצאת; ואין צווחה, ברחובותינו.<BR>
<B>קמד,טו</B>  אשרי העם, שככה לו:    אשרי העם, שיהוה אלוהיו.</P>

<P><B>קמה,א</B>  תהילה, לדויד:<BR>ארוממך אלוהיי המלך;    ואברכה שמך, לעולם ועד.<BR>
<B>קמה,ב</B>  בכל-יום אברכך;    ואהללה שמך, לעולם ועד.<BR>
<B>קמה,ג</B>  גדול יהוה ומהולל מאוד;    ולגדולתו, אין חקר.<BR>
<B>קמה,ד</B>  דור לדור, ישבח מעשיך;    וגבורותיך יגידו.<BR>
<B>קמה,ה</B>  הדר, כבוד הודך--    ודברי נפלאותיך אשיחה.<BR>
<B>קמה,ו</B>  ועזוז נוראותיך יאמרו;    וגדולתך אספרנה.<BR>
<B>קמה,ז</B>  זכר רב-טובך יביעו;    וצדקתך ירננו.<BR>
<B>קמה,ח</B>  חנון ורחום יהוה;    ארך אפיים, וגדול-חסד.<BR>
<B>קמה,ט</B>  טוב-יהוה לכול;    ורחמיו, על-כל-מעשיו.<BR>
<B>קמה,י</B>  יודוך יהוה, כל-מעשיך;    וחסידיך, יברכוך.<BR>
<B>קמה,יא</B>  כבוד מלכותך יאמרו;    וגבורתך ידברו.<BR>
<B>קמה,יב</B>  להודיע, לבני האדם--גבורותיו;    וכבוד, הדר מלכותו.<BR>
<B>קמה,יג</B>  מלכותך, מלכות כל-עולמים;    וממשלתך, בכל-דור ודור.<BR>
<B>קמה,יד</B>  סומך יהוה, לכל-הנופלים;    וזוקף, לכל-הכפופים.<BR>
<B>קמה,טו</B>  עיני-כול, אליך ישברו;    ואתה נותן-להם את-אוכלם בעיתו.<BR>
<B>קמה,טז</B>  פותח את-ידך;    ומשביע לכל-חי רצון.<BR>
<B>קמה,יז</B>  צדיק יהוה, בכל-דרכיו;    וחסיד, בכל-מעשיו.<BR>
<B>קמה,יח</B>  קרוב יהוה, לכל-קוראיו--    לכול אשר יקראוהו באמת.<BR>
<B>קמה,יט</B>  רצון-יראיו יעשה;    ואת-שוועתם ישמע, ויושיעם.<BR>
<B>קמה,כ</B>  שומר יהוה, את-כל-אוהביו;    ואת כל-הרשעים ישמיד.<BR>
<B>קמה,כא</B>  תהילת יהוה, ידבר-פי:    ויברך כל-בשר, שם קודשו--לעולם ועד.</P>

<P><B>קמו,א</B>  הללו-יה:<BR>הללי נפשי,    את-יהוה.<BR>
<B>קמו,ב</B>  אהללה יהוה בחיי;    אזמרה לאלוהיי בעודי.<BR>
<B>קמו,ג</B>  אל-תבטחו בנדיבים--    בבן-אדם, שאין לו תשועה.<BR>
<B>קמו,ד</B>  תצא רוחו, ישוב לאדמתו;    ביום ההוא, אבדו עשתונותיו.<BR>
<B>קמו,ה</B>  אשרי--שאל יעקוב בעזרו:    שברו, על-יהוה אלוהיו.<BR>
<B>קמו,ו</B>  עושה, שמיים וארץ--    את-הים ואת-כל-אשר-בם;<BR>השומר אמת    לעולם.<BR>
<B>קמו,ז</B>  עושה משפט, לעשוקים--נותן לחם, לרעבים;    יהוה, מתיר אסורים.<BR>
<B>קמו,ח</B>  יהוה, פוקח עיוורים--יהוה, זוקף כפופים;    יהוה, אוהב צדיקים.<BR>
<B>קמו,ט</B>  יהוה, שומר את-גרים--יתום ואלמנה יעודד;    ודרך רשעים יעוות.<BR>
<B>קמו,י</B>  ימלוך יהוה, לעולם--    אלוהייך ציון, לדור ודור:<BR>הללו-יה.<BR>
<B>קמז,א</B>  הללו-יה:<BR>כי-טוב, זמרה אלוהינו--    כי-נעים, נאוה תהילה.<BR>
<B>קמז,ב</B>  בונה ירושלים יהוה;    נדחי ישראל יכנס.<BR>
<B>קמז,ג</B>  הרופא, לשבורי לב;    ומחבש, לעצבותם.<BR>
<B>קמז,ד</B>  מונה מספר, לכוכבים;    לכולם, שמות יקרא.<BR>
<B>קמז,ה</B>  גדול אדונינו ורב-כוח;    לתבונתו, אין מספר.<BR>
<B>קמז,ו</B>  מעודד ענווים יהוה;    משפיל רשעים עדי-ארץ.<BR>
<B>קמז,ז</B>  ענו ליהוה בתודה;    זמרו לאלוהינו בכינור.<BR>
<B>קמז,ח</B>  המכסה שמיים, בעבים--    המכין לארץ מטר;<BR>המצמיח הרים    חציר.<BR>
<B>קמז,ט</B>  נותן לבהמה לחמה;    לבני עורב, אשר יקראו.<BR>
<B>קמז,י</B>  לא בגבורת הסוס יחפץ;    לא-בשוקי האיש ירצה.<BR>
<B>קמז,יא</B>  רוצה יהוה, את-יראיו--    את-המייחלים לחסדו.<BR>
<B>קמז,יב</B>  שבחי ירושלים, את-יהוה;    הללי אלוהייך ציון.<BR>
<B>קמז,יג</B>  כי-חיזק, בריחי שערייך;    בירך בנייך בקרבך.<BR>
<B>קמז,יד</B>  השם-גבולך שלום;    חלב חיטים, ישביעך.<BR>
<B>קמז,טו</B>  השולח אמרתו ארץ;    עד-מהרה, ירוץ דברו.<BR>
<B>קמז,טז</B>  הנותן שלג כצמר;    כפור, כאפר יפזר.<BR>
<B>קמז,יז</B>  משליך קרחו כפיתים;    לפני קרתו, מי יעמוד.<BR>
<B>קמז,יח</B>  ישלח דברו וימסם;    ישב רוחו, ייזלו-מים.<BR>
<B>קמז,יט</B>  מגיד דבריו ליעקוב;    חוקיו ומשפטיו, לישראל.<BR>
<B>קמז,כ</B>  לא עשה כן, לכל-גוי--    ומשפטים בל-ידעום:<BR>הללו-יה.<BR>
<B>קמח,א</B>  הללו-יה:<BR>הללו את-יהוה, מן-השמיים;    הללוהו, במרומים.<BR>
<B>קמח,ב</B>  הללוהו כל-מלאכיו;    הללוהו, כל-צבאיו.<BR>
<B>קמח,ג</B>  הללוהו, שמש וירח;    הללוהו, כל-כוכבי אור.<BR>
<B>קמח,ד</B>  הללוהו, שמי השמיים;    והמים, אשר מעל השמיים.<BR>
<B>קמח,ה</B>  יהללו, את-שם יהוה:    כי הוא ציווה ונבראו.<BR>
<B>קמח,ו</B>  ויעמידם לעד לעולם;    חוק-נתן, ולא יעבור.<BR>
<B>קמח,ז</B>  הללו את-יהוה, מן-הארץ--    תנינים, וכל-תהומות.<BR>
<B>קמח,ח</B>  אש וברד, שלג וקיטור;    רוח סערה, עושה דברו.<BR>
<B>קמח,ט</B>  ההרים וכל-גבעות;    עץ פרי, וכל-ארזים.<BR>
<B>קמח,י</B>  החיה וכל-בהמה;    רמש, וציפור כנף.<BR>
<B>קמח,יא</B>  מלכי-ארץ, וכל-לאומים;    שרים, וכל-שופטי ארץ.<BR>
<B>קמח,יב</B>  בחורים וגם-בתולות;    זקנים, עם-נערים.<BR>
<B>קמח,יג</B>  יהללו, את-שם יהוה--    כי-נשגב שמו לבדו:<BR>הודו,    על-ארץ ושמיים.<BR>
<B>קמח,יד</B>  וירם קרן לעמו,    תהילה לכל-חסידיו--<BR>לבני ישראל,    עם קרובו:<BR>הללו-יה.<BR>
<B>קמט,א</B>  הללו-יה:<BR>שירו ליהוה, שיר חדש;    תהילתו, בקהל חסידים.<BR>
<B>קמט,ב</B>  ישמח ישראל בעושיו;    בני-ציון, יגילו במלכם.<BR>
<B>קמט,ג</B>  יהללו שמו במחול;    בתוף וכינור, יזמרו-לו.<BR>
<B>קמט,ד</B>  כי-רוצה יהוה בעמו;    יפאר ענווים, בישועה.<BR>
<B>קמט,ה</B>  יעלזו חסידים בכבוד;    ירננו, על-משכבותם.<BR>
<B>קמט,ו</B>  רוממות אל, בגרונם;    וחרב פיפייות בידם.<BR>
<B>קמט,ז</B>  לעשות נקמה, בגויים;    תוכחות, בלאומים.<BR>
<B>קמט,ח</B>  לאסור מלכיהם בזיקים;    ונכבדיהם, בכבלי ברזל.<BR>
<B>קמט,ט</B>  לעשות בהם, משפט כתוב--    הדר הוא, לכל-חסידיו:<BR>הללו-יה.<BR>
<B>קנ,א</B>  הללו-יה:<BR>הללו-אל בקודשו;    הללוהו, ברקיע עוזו.<BR>
<B>קנ,ב</B>  הללוהו בגבורותיו;    הללוהו, כרוב גודלו.<BR>
<B>קנ,ג</B>  הללוהו, בתקע שופר;    הללוהו, בנבל וכינור.<BR>
<B>קנ,ד</B>  הללוהו, בתוף ומחול;    הללוהו, במינים ועוגב.<BR>
<B>קנ,ה</B>  הללוהו בצלצלי-שמע;    הללוהו, בצלצלי תרועה.<BR>
<B>קנ,ו</B>  כול הנשמה, תהלל יה:            הללו-יה.</P>
</BODY></HTML>
